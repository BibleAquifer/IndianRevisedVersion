# Indian Revised Version

## License Information

**Indian Revised Version** is based on and adapted from: _Hindi Indian Revised Version_, [Bridge Connectivity Solutions](https://bridgeconn.com/), 2019, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## Luke 1:1 (id: 242001001)

1बहुतों ने उन बातों का जो हमारे बीच में बीती हैं, इतिहास लिखने में हाथ लगाया है।


## Luke 1:2 (id: 242001002)

2जैसा कि उन्होंने जो पहले ही से इन बातों के देखनेवाले और वचन के सेवक थे हम तक पहुँचाया।


## Luke 1:3 (id: 242001003)

3इसलिए हे श्रीमान थियुफिलुस मुझे भी यह उचित मालूम हुआ कि उन सब बातों का सम्पूर्ण हाल आरम्भ से ठीक\-ठीक जाँच करके उन्हें तेरे लिये क्रमानुसार लिखूँ,


## Luke 1:4 (id: 242001004)

4कि तू यह जान ले, कि वे बातें जिनकी तूने शिक्षा पाई है, कैसी अटल हैं।


## Luke 1:5 (id: 242001005)

5यहूदिया के राजा हेरोदेस के समय अबिय्याह के दल में जकर्याह नाम का एक याजक था, और उसकी पत्नी हारून के वंश की थी, जिसका नाम एलीशिबा था।


## Luke 1:6 (id: 242001006)

6और वे दोनों परमेश्वर के सामने धर्मी थे, और प्रभु की सारी आज्ञाओं और विधियों पर निर्दोष चलनेवाले थे।


## Luke 1:7 (id: 242001007)

7उनके कोई सन्तान न थी, क्योंकि एलीशिबा बाँझ थी, और वे दोनों बूढ़े थे।


## Luke 1:8 (id: 242001008)

8जब वह अपने दल की पारी पर परमेश्वर के सामने याजक का काम करता था।


## Luke 1:9 (id: 242001009)

9तो याजकों की रीति के अनुसार उसके नाम पर चिट्ठी निकली, कि प्रभु के मन्दिर में जाकर धूप जलाए।


## Luke 1:10 (id: 242001010)

10और धूप जलाने के समय लोगों की सारी मण्डली बाहर प्रार्थना कर रही थी।


## Luke 1:11 (id: 242001011)

11कि प्रभु का एक स्वर्गदूत धूप की वेदी की दाहिनी ओर खड़ा हुआ उसको दिखाई दिया।


## Luke 1:12 (id: 242001012)

12और जकर्याह देखकर घबराया और उस पर बड़ा भय छा गया।


## Luke 1:13 (id: 242001013)

13परन्तु स्वर्गदूत ने उससे कहा, “हे जकर्याह, भयभीत न हो क्योंकि तेरी प्रार्थना सुन ली गई है और तेरी पत्नी एलीशिबा से तेरे लिये एक पुत्र उत्पन्न होगा, और तू उसका नाम यूहन्ना रखना।


## Luke 1:14 (id: 242001014)

14और तुझे आनन्द और हर्ष होगा और बहुत लोग उसके जन्म के कारण आनन्दित होंगे।


## Luke 1:15 (id: 242001015)

15क्योंकि वह प्रभु के सामने महान होगा; और दाखरस और मदिरा कभी न पीएगा; और अपनी माता के गर्भ ही से पवित्र आत्मा से परिपूर्ण हो जाएगा।


## Luke 1:16 (id: 242001016)

16और इस्राएलियों में से बहुतों को उनके प्रभु परमेश्वर की ओर फेरेगा।


## Luke 1:17 (id: 242001017)

17वह एलिय्याह की आत्मा और सामर्थ्य में होकर उसके आगे\-आगे चलेगा, कि पिताओं का मन बाल\-बच्चों की ओर फेर दे; और आज्ञा न माननेवालों को धर्मियों की समझ पर लाए; और प्रभु के लिये एक योग्य प्रजा तैयार करे।”


## Luke 1:18 (id: 242001018)

18जकर्याह ने स्वर्गदूत से पूछा, “यह मैं कैसे जानूँ? क्योंकि मैं तो बूढ़ा हूँ; और मेरी पत्नी भी बूढ़ी हो गई है।”


## Luke 1:19 (id: 242001019)

19स्वर्गदूत ने उसको उत्तर दिया, “मैं गब्रिएल हूँ, जो परमेश्वर के सामने खड़ा रहता हूँ; और मैं तुझ से बातें करने और तुझे यह सुसमाचार सुनाने को भेजा गया हूँ।


## Luke 1:20 (id: 242001020)

20और देख, जिस दिन तक ये बातें पूरी न हो लें, उस दिन तक तू मौन रहेगा, और बोल न सकेगा, इसलिए कि तूने मेरी बातों की जो अपने समय पर पूरी होंगी, विश्वास न किया।”


## Luke 1:21 (id: 242001021)

21लोग जकर्याह की प्रतीक्षा करते रहे और अचम्भा करने लगे कि उसे मन्दिर में ऐसी देर क्यों लगी?


## Luke 1:22 (id: 242001022)

22जब वह बाहर आया, तो उनसे बोल न सका अतः वे जान गए, कि उसने मन्दिर में कोई दर्शन पाया है; और वह उनसे संकेत करता रहा, और गूँगा रह गया।


## Luke 1:23 (id: 242001023)

23जब उसकी सेवा के दिन पूरे हुए, तो वह अपने घर चला गया।


## Luke 1:24 (id: 242001024)

24इन दिनों के बाद उसकी पत्नी एलीशिबा गर्भवती हुई; और पाँच महीने तक अपने आपको यह कह के छिपाए रखा।


## Luke 1:25 (id: 242001025)

25“मनुष्यों में मेरा अपमान दूर करने के लिये प्रभु ने इन दिनों में कृपादृष्टि करके मेरे लिये ऐसा किया है।”


## Luke 1:26 (id: 242001026)

26छठवें महीने में परमेश्वर की ओर से गब्रिएल स्वर्गदूत गलील के नासरत नगर में,


## Luke 1:27 (id: 242001027)

27एक कुँवारी के पास भेजा गया। जिसकी मंगनी यूसुफ नाम दाऊद के घराने के एक पुरुष से हुई थी: उस कुँवारी का नाम मरियम था।


## Luke 1:28 (id: 242001028)

28और स्वर्गदूत ने उसके पास भीतर आकर कहा, “आनन्द और जय तेरी हो, जिस पर परमेश्वर का अनुग्रह हुआ है! प्रभु तेरे साथ है!”


## Luke 1:29 (id: 242001029)

29वह उस वचन से बहुत घबरा गई, और सोचने लगी कि यह किस प्रकार का अभिवादन है?


## Luke 1:30 (id: 242001030)

30स्वर्गदूत ने उससे कहा, “हे मरियम; भयभीत न हो, क्योंकि परमेश्वर का अनुग्रह तुझ पर हुआ है।


## Luke 1:31 (id: 242001031)

31और देख, तू गर्भवती होगी, और तेरे एक पुत्र उत्पन्न होगा; तू उसका नाम यीशु रखना।


## Luke 1:32 (id: 242001032)

32वह महान होगा; और परमप्रधान का पुत्र कहलाएगा; और प्रभु परमेश्वर उसके पिता दाऊद का सिंहासन उसको देगा।


## Luke 1:33 (id: 242001033)

33और वह याकूब के घराने पर सदा राज्य करेगा; और उसके राज्य का अन्त न होगा।”


## Luke 1:34 (id: 242001034)

34मरियम ने स्वर्गदूत से कहा, “यह कैसे होगा? मैं तो पुरुष को जानती ही नहीं।”


## Luke 1:35 (id: 242001035)

35स्वर्गदूत ने उसको उत्तर दिया, “पवित्र आत्मा तुझ पर उतरेगा, और परमप्रधान की सामर्थ्य तुझ पर छाया करेगी; इसलिए वह पवित्र जो उत्पन्न होनेवाला है, परमेश्वर का पुत्र कहलाएगा।


## Luke 1:36 (id: 242001036)

36और देख, और तेरी कुटुम्बिनी एलीशिबा के भी बुढ़ापे में पुत्र होनेवाला है, यह उसका, जो बाँझ कहलाती थी छठवाँ महीना है।


## Luke 1:37 (id: 242001037)

37परमेश्वर के लिए कुछ भी असम्भव नहीं है।”


## Luke 1:38 (id: 242001038)

38मरियम ने कहा, “देख, मैं प्रभु की दासी हूँ, तेरे वचन के अनुसार मेरे साथ ऐसा हो।” तब स्वर्गदूत उसके पास से चला गया।


## Luke 1:39 (id: 242001039)

39उन दिनों में मरियम उठकर शीघ्र ही पहाड़ी देश में यहूदा के एक नगर को गई।


## Luke 1:40 (id: 242001040)

40और जकर्याह के घर में जाकर एलीशिबा को नमस्कार किया।


## Luke 1:41 (id: 242001041)

41जैसे ही एलीशिबा ने मरियम का नमस्कार सुना, वैसे ही बच्चा उसके पेट में उछला, और एलीशिबा पवित्र आत्मा से परिपूर्ण हो गई।


## Luke 1:42 (id: 242001042)

42और उसने बड़े शब्द से पुकारकर कहा, “तू स्त्रियों में धन्य है, और तेरे पेट का फल धन्य है!


## Luke 1:43 (id: 242001043)

43और यह अनुग्रह मुझे कहाँ से हुआ, कि मेरे प्रभु की माता मेरे पास आई?


## Luke 1:44 (id: 242001044)

44और देख जैसे ही तेरे नमस्कार का शब्द मेरे कानों में पड़ा वैसे ही बच्चा मेरे पेट में आनन्द से उछल पड़ा।


## Luke 1:45 (id: 242001045)

45और धन्य है, वह जिसने विश्वास किया कि जो बातें प्रभु की ओर से उससे कही गई, वे पूरी होंगी।”


## Luke 1:46 (id: 242001046)

46तब मरियम ने कहा, “मेरा प्राण प्रभु की बड़ाई करता है।


## Luke 1:47 (id: 242001047)

47और मेरी आत्मा मेरे उद्धार करनेवाले परमेश्वर से आनन्दित हुई।


## Luke 1:48 (id: 242001048)

48क्योंकि उसने अपनी दासी की दीनता पर दृष्टि की है; इसलिए देखो, अब से सब युग\-युग के लोग मुझे धन्य कहेंगे।


## Luke 1:49 (id: 242001049)

49क्योंकि उस शक्तिमान ने मेरे लिये बड़े\- बड़े काम किए हैं, और उसका नाम पवित्र है।


## Luke 1:50 (id: 242001050)

50और उसकी दया उन पर, जो उससे डरते हैं, पीढ़ी से पीढ़ी तक बनी रहती है।


## Luke 1:51 (id: 242001051)

51उसने अपना भुजबल दिखाया, और जो अपने मन में घमण्ड करते थे, उन्हें तितर\-बितर किया।


## Luke 1:52 (id: 242001052)

52उसने शासकों को सिंहासनों से गिरा दिया; और दीनों को ऊँचा किया।


## Luke 1:53 (id: 242001053)

53उसने भूखों को अच्छी वस्तुओं से तृप्त किया, और धनवानों को खाली हाथ निकाल दिया।


## Luke 1:54 (id: 242001054)

54उसने अपने सेवक इस्राएल को सम्भाल लिया कि अपनी उस दया को स्मरण करे,


## Luke 1:55 (id: 242001055)

55जो अब्राहम और उसके वंश पर सदा रहेगी, जैसा उसने हमारे पूर्वजों से कहा था।”


## Luke 1:56 (id: 242001056)

56मरियम लगभग तीन महीने उसके साथ रहकर अपने घर लौट गई।


## Luke 1:57 (id: 242001057)

57तब एलीशिबा के जनने का समय पूरा हुआ, और वह पुत्र जनी।


## Luke 1:58 (id: 242001058)

58उसके पड़ोसियों और कुटुम्बियों ने यह सुनकर, कि प्रभु ने उस पर बड़ी दया की है, उसके साथ आनन्दित हुए।


## Luke 1:59 (id: 242001059)

59और ऐसा हुआ कि आठवें दिन वे बालक का खतना करने आए और उसका नाम उसके पिता के नाम पर जकर्याह रखने लगे।


## Luke 1:60 (id: 242001060)

60और उसकी माता ने उत्तर दिया, “नहीं; वरन् उसका नाम यूहन्ना रखा जाए।”


## Luke 1:61 (id: 242001061)

61और उन्होंने उससे कहा, “तेरे कुटुम्ब में किसी का यह नाम नहीं।”


## Luke 1:62 (id: 242001062)

62तब उन्होंने उसके पिता से संकेत करके पूछा कि तू उसका नाम क्या रखना चाहता है?


## Luke 1:63 (id: 242001063)

63और उसने लिखने की पट्टी मँगवाकर लिख दिया, “उसका नाम यूहन्ना है,” और सभी ने अचम्भा किया।


## Luke 1:64 (id: 242001064)

64तब उसका मुँह और जीभ तुरन्त खुल गई; और वह बोलने और परमेश्वर की स्तुति करने लगा।


## Luke 1:65 (id: 242001065)

65और उसके आस\-पास के सब रहनेवालों पर भय छा गया; और उन सब बातों की चर्चा यहूदिया के सारे पहाड़ी देश में फैल गई।


## Luke 1:66 (id: 242001066)

66और सब सुननेवालों ने अपने\-अपने मन में विचार करके कहा, “यह बालक कैसा होगा?” क्योंकि प्रभु का हाथ उसके साथ था।


## Luke 1:67 (id: 242001067)

67और उसका पिता जकर्याह पवित्र आत्मा से परिपूर्ण हो गया, और भविष्यद्वाणी करने लगा।


## Luke 1:68 (id: 242001068)

68“प्रभु इस्राएल का परमेश्वर धन्य हो, कि उसने अपने लोगों पर दृष्टि की और उनका छुटकारा किया है,


## Luke 1:69 (id: 242001069)

69और अपने सेवक दाऊद के घराने में हमारे लिये एक उद्धार का सींग निकाला,


## Luke 1:70 (id: 242001070)

70जैसे उसने अपने पवित्र भविष्यद्वक्ताओं के द्वारा जो जगत के आदि से होते आए हैं, कहा था,


## Luke 1:71 (id: 242001071)

71अर्थात् हमारे शत्रुओं से, और हमारे सब बैरियों के हाथ से हमारा उद्धार किया है;


## Luke 1:72 (id: 242001072)

72कि हमारे पूर्वजों पर दया करके अपनी पवित्र वाचा का स्मरण करे,


## Luke 1:73 (id: 242001073)

73और वह शपथ जो उसने हमारे पिता अब्राहम से खाई थी,


## Luke 1:74 (id: 242001074)

74कि वह हमें यह देगा, कि हम अपने शत्रुओं के हाथ से छूटकर,


## Luke 1:75 (id: 242001075)

75उसके सामने पवित्रता और धार्मिकता से जीवन भर निडर रहकर उसकी सेवा करते रहें।


## Luke 1:76 (id: 242001076)

76और तू हे बालक, परमप्रधान का भविष्यद्वक्ता कहलाएगा, क्योंकि तू प्रभु के मार्ग तैयार करने के लिये उसके आगे\-आगे चलेगा,


## Luke 1:77 (id: 242001077)

77कि उसके लोगों को उद्धार का ज्ञान दे, जो उनके पापों की क्षमा से प्राप्त होता है।


## Luke 1:78 (id: 242001078)

78यह हमारे परमेश्वर की उसी बड़ी करुणा से होगा; जिसके कारण ऊपर से हम पर भोर का प्रकाश उदय होगा।


## Luke 1:79 (id: 242001079)

79कि अंधकार और मृत्यु की छाया में बैठनेवालों को ज्योति दे, और हमारे पाँवों को कुशल के मार्ग में सीधे चलाए।”


## Luke 1:80 (id: 242001080)

80और वह बालक यूहन्ना, बढ़ता और आत्मा में बलवन्त होता गया और इस्राएल पर प्रगट होने के दिन तक जंगलों में रहा।


## Luke 2:1 (id: 242002001)

1उन दिनों में औगुस्तुस कैसर की ओर से आज्ञा निकली, कि सारे रोमी साम्राज्य के लोगों के नाम लिखे जाएँ।


## Luke 2:2 (id: 242002002)

2यह पहली नाम लिखाई उस समय हुई, जब क्विरिनियुस सीरिया का राज्यपाल था।


## Luke 2:3 (id: 242002003)

3और सब लोग नाम लिखवाने के लिये अपने\-अपने नगर को गए।


## Luke 2:4 (id: 242002004)

4अतः यूसुफ भी इसलिए कि वह दाऊद के घराने और वंश का था, गलील के नासरत नगर से यहूदिया में दाऊद के नगर बैतलहम को गया।


## Luke 2:5 (id: 242002005)

5कि अपनी मंगेतर मरियम के साथ जो गर्भवती थी नाम लिखवाए।


## Luke 2:6 (id: 242002006)

6उनके वहाँ रहते हुए उसके जनने के दिन पूरे हुए।


## Luke 2:7 (id: 242002007)

7और वह अपना पहलौठा पुत्र जनी और उसे कपड़े में लपेटकर चरनी में रखा; क्योंकि उनके लिये सराय में जगह न थी।


## Luke 2:8 (id: 242002008)

8और उस देश में कितने गड़ेरिये थे, जो रात को मैदानों में रहकर अपने झुण्ड का पहरा देते थे।


## Luke 2:9 (id: 242002009)

9और परमेश्वर का एक दूत उनके पास आ खड़ा हुआ; और प्रभु का तेज उनके चारों ओर चमका, और वे बहुत डर गए।


## Luke 2:10 (id: 242002010)

10तब स्वर्गदूत ने उनसे कहा, “मत डरो; क्योंकि देखो, मैं तुम्हें बड़े आनन्द का सुसमाचार सुनाता हूँ; जो सब लोगों के लिये होगा,


## Luke 2:11 (id: 242002011)

11कि आज दाऊद के नगर में तुम्हारे लिये एक उद्धारकर्ता जन्मा है, और वही मसीह प्रभु है।


## Luke 2:12 (id: 242002012)

12और इसका तुम्हारे लिये यह चिन्ह है, कि तुम एक बालक को कपड़े में लिपटा हुआ और चरनी में पड़ा पाओगे।”


## Luke 2:13 (id: 242002013)

13तब एकाएक उस स्वर्गदूत के साथ स्वर्गदूतों का दल परमेश्वर की स्तुति करते हुए और यह कहते दिखाई दिया,


## Luke 2:14 (id: 242002014)

14“आकाश में परमेश्वर की महिमा और पृथ्वी पर उन मनुष्यों में जिनसे वह प्रसन्न है शान्ति हो।”


## Luke 2:15 (id: 242002015)

15जब स्वर्गदूत उनके पास से स्वर्ग को चले गए, तो गड़ेरियों ने आपस में कहा, “आओ, हम बैतलहम जाकर यह बात जो हुई है, और जिसे प्रभु ने हमें बताया है, देखें।”


## Luke 2:16 (id: 242002016)

16और उन्होंने तुरन्त जाकर मरियम और यूसुफ को और चरनी में उस बालक को पड़ा देखा।


## Luke 2:17 (id: 242002017)

17इन्हें देखकर उन्होंने वह बात जो इस बालक के विषय में उनसे कही गई थी, प्रगट की।


## Luke 2:18 (id: 242002018)

18और सब सुननेवालों ने उन बातों से जो गड़ेरियों ने उनसे कहीं आश्चर्य किया।


## Luke 2:19 (id: 242002019)

19परन्तु मरियम ये सब बातें अपने मन में रखकर सोचती रही।


## Luke 2:20 (id: 242002020)

20और गड़ेरिये जैसा उनसे कहा गया था, वैसा ही सब सुनकर और देखकर परमेश्वर की महिमा और स्तुति करते हुए लौट गए।


## Luke 2:21 (id: 242002021)

21जब आठ दिन पूरे हुए, और उसके खतने का समय आया, तो उसका नाम यीशु रखा गया, यह नाम स्वर्गदूत द्वारा, उसके गर्भ में आने से पहले दिया गया था।


## Luke 2:22 (id: 242002022)

22और जब मूसा की व्यवस्था के अनुसार मरियम के शुद्ध होने के दिन पूरे हुए तो यूसुफ और मरियम उसे यरूशलेम में ले गए, कि प्रभु के सामने लाएँ।


## Luke 2:23 (id: 242002023)

23जैसा कि प्रभु की व्यवस्था में लिखा है: “हर एक पहलौठा प्रभु के लिये पवित्र ठहरेगा।”


## Luke 2:24 (id: 242002024)

24और प्रभु की व्यवस्था के वचन के अनुसार, “पण्‍डुकों का एक जोड़ा, या कबूतर के दो बच्चे लाकर बलिदान करें।”


## Luke 2:25 (id: 242002025)

25उस समय यरूशलेम में शमौन नामक एक मनुष्य था, और वह मनुष्य धर्मी और भक्त था; और इस्राएल की शान्ति की प्रतीक्षा कर रहा था, और पवित्र आत्मा उस पर था।


## Luke 2:26 (id: 242002026)

26और पवित्र आत्मा के द्वारा प्रकट हुआ, कि जब तक तू प्रभु के मसीह को देख न लेगा, तब तक मृत्यु को न देखेगा।


## Luke 2:27 (id: 242002027)

27और वह आत्मा के सिखाने से मन्दिर में आया; और जब माता\-पिता उस बालक यीशु को भीतर लाए, कि उसके लिये व्यवस्था की रीति के अनुसार करें,


## Luke 2:28 (id: 242002028)

28तो उसने उसे अपनी गोद में लिया और परमेश्वर का धन्यवाद करके कहा:


## Luke 2:29 (id: 242002029)

29“हे प्रभु, अब तू अपने दास को अपने वचन के अनुसार शान्ति से विदा कर दे;


## Luke 2:30 (id: 242002030)

30क्योंकि मेरी आँखों ने तेरे उद्धार को देख लिया है।


## Luke 2:31 (id: 242002031)

31जिसे तूने सब देशों के लोगों के सामने तैयार किया है।


## Luke 2:32 (id: 242002032)

32कि वह अन्यजातियों को सत्य प्रकट करने के लिए एक ज्योति होगा, और तेरे निज लोग इस्राएल की महिमा हो।”


## Luke 2:33 (id: 242002033)

33और उसका पिता और उसकी माता इन बातों से जो उसके विषय में कही जाती थीं, आश्चर्य करते थे।


## Luke 2:34 (id: 242002034)

34तब शमौन ने उनको आशीष देकर, उसकी माता मरियम से कहा, “देख, वह तो इस्राएल में बहुतों के गिरने, और उठने के लिये, और एक ऐसा चिन्ह होने के लिये ठहराया गया है, जिसके विरोध में बातें की जाएँगी


## Luke 2:35 (id: 242002035)

35(वरन् तेरा प्राण भी तलवार से आर\-पार छिद जाएगा) इससे बहुत हृदयों के विचार प्रगट होंगे।”


## Luke 2:36 (id: 242002036)

36और आशेर के गोत्र में से हन्नाह नामक फनूएल की बेटी एक भविष्यद्वक्तिन थी: वह बहुत बूढ़ी थी, और विवाह होने के बाद सात वर्ष अपने पति के साथ रह पाई थी।


## Luke 2:37 (id: 242002037)

37वह चौरासी वर्ष की विधवा थी: और मन्दिर को नहीं छोड़ती थी पर उपवास और प्रार्थना कर करके रात\-दिन उपासना किया करती थी।


## Luke 2:38 (id: 242002038)

38और वह उस घड़ी वहाँ आकर परमेश्वर का धन्यवाद करने लगी, और उन सभी से, जो यरूशलेम के छुटकारे की प्रतीक्षा कर रहे थे, उसके विषय में बातें करने लगी।


## Luke 2:39 (id: 242002039)

39और जब वे प्रभु की व्यवस्था के अनुसार सब कुछ निपटा चुके तो गलील में अपने नगर नासरत को फिर चले गए।


## Luke 2:40 (id: 242002040)

40और बालक बढ़ता, और बलवन्त होता, और बुद्धि से परिपूर्ण होता गया; और परमेश्वर का अनुग्रह उस पर था।


## Luke 2:41 (id: 242002041)

41उसके माता\-पिता प्रतिवर्ष फसह के पर्व में यरूशलेम को जाया करते थे।


## Luke 2:42 (id: 242002042)

42जब वह बारह वर्ष का हुआ, तो वे पर्व की रीति के अनुसार यरूशलेम को गए।


## Luke 2:43 (id: 242002043)

43और जब वे उन दिनों को पूरा करके लौटने लगे, तो वह बालक यीशु यरूशलेम में रह गया; और यह उसके माता\-पिता नहीं जानते थे।


## Luke 2:44 (id: 242002044)

44वे यह समझकर, कि वह और यात्रियों के साथ होगा, एक दिन का पड़ाव निकल गए: और उसे अपने कुटुम्बियों और जान\-पहचानवालों में ढूँढ़ने लगे।


## Luke 2:45 (id: 242002045)

45पर जब नहीं मिला, तो ढूँढ़ते\-ढूँढ़ते यरूशलेम को फिर लौट गए।


## Luke 2:46 (id: 242002046)

46और तीन दिन के बाद उन्होंने उसे मन्दिर में उपदेशकों के बीच में बैठे, उनकी सुनते और उनसे प्रश्न करते हुए पाया।


## Luke 2:47 (id: 242002047)

47और जितने उसकी सुन रहे थे, वे सब उसकी समझ और उसके उत्तरों से चकित थे।


## Luke 2:48 (id: 242002048)

48तब वे उसे देखकर चकित हुए और उसकी माता ने उससे कहा, “हे पुत्र, तूने हम से क्यों ऐसा व्यवहार किया? देख, तेरा पिता और मैं कुढ़ते हुए तुझे ढूँढ़ते थे।”


## Luke 2:49 (id: 242002049)

49उसने उनसे कहा, “तुम मुझे क्यों ढूँढ़ते थे? क्या नहीं जानते थे, कि मुझे अपने पिता के भवन में होना अवश्य है?”


## Luke 2:50 (id: 242002050)

50परन्तु जो बात उसने उनसे कही, उन्होंने उसे नहीं समझा।


## Luke 2:51 (id: 242002051)

51तब वह उनके साथ गया, और नासरत में आया, और उनके वश में रहा; और उसकी माता ने ये सब बातें अपने मन में रखीं।


## Luke 2:52 (id: 242002052)

52और यीशु बुद्धि और डील\-डौल में और परमेश्वर और मनुष्यों के अनुग्रह में बढ़ता गया।


## Luke 3:1 (id: 242003001)

1तिबिरियुस कैसर के राज्य के पन्द्रहवें वर्ष में जब पुन्तियुस पिलातुस यहूदिया का राज्यपाल था, और गलील में हेरोदेस इतूरैया, और त्रखोनीतिस में, उसका भाई फिलिप्पुस, और अबिलेने में लिसानियास चौथाई के राजा थे।


## Luke 3:2 (id: 242003002)

2और जब हन्ना और कैफा महायाजक थे, उस समय परमेश्वर का वचन जंगल में जकर्याह के पुत्र यूहन्ना के पास पहुँचा।


## Luke 3:3 (id: 242003003)

3और वह यरदन के आस\-पास के सारे प्रदेश में आकर, पापों की क्षमा के लिये मन फिराव के बपतिस्मा का प्रचार करने लगा।


## Luke 3:4 (id: 242003004)

4जैसे यशायाह भविष्यद्वक्ता के कहे हुए वचनों की पुस्तक में लिखा है: “जंगल में एक पुकारनेवाले का शब्द हो रहा है कि, ‘प्रभु का मार्ग तैयार करो, उसकी सड़कें सीधी करो।


## Luke 3:5 (id: 242003005)

5हर एक घाटी भर दी जाएगी, और हर एक पहाड़ और टीला नीचा किया जाएगा; और जो टेढ़ा है सीधा, और जो ऊँचा नीचा है वह चौरस मार्ग बनेगा।


## Luke 3:6 (id: 242003006)

6और हर प्राणी परमेश्वर के उद्धार को देखेगा।’”


## Luke 3:7 (id: 242003007)

7जो बड़ी भीड़ उससे बपतिस्मा लेने को निकलकर आती थी, उनसे वह कहता था, “हे साँप के बच्चों, तुम्हें किसने चेतावनी दी, कि आनेवाले क्रोध से भागो?


## Luke 3:8 (id: 242003008)

8अतः मन फिराव के योग्य फल लाओ: और अपने\-अपने मन में यह न सोचो, कि हमारा पिता अब्राहम है; क्योंकि मैं तुम से कहता हूँ, कि परमेश्वर इन पत्थरों से अब्राहम के लिये सन्तान उत्पन्न कर सकता है।


## Luke 3:9 (id: 242003009)

9और अब कुल्हाड़ा पेड़ों की जड़ पर रखा हुआ है, इसलिए जो\-जो पेड़ अच्छा फल नहीं लाता, वह काटा और आग में झोंका जाता है।”


## Luke 3:10 (id: 242003010)

10और लोगों ने उससे पूछा, “तो हम क्या करें?”


## Luke 3:11 (id: 242003011)

11उसने उन्हें उतर दिया, “जिसके पास दो कुर्ते हों? वह उसके साथ जिसके पास नहीं हैं बाँट ले और जिसके पास भोजन हो, वह भी ऐसा ही करे।”


## Luke 3:12 (id: 242003012)

12और चुंगी लेनेवाले भी बपतिस्मा लेने आए, और उससे पूछा, “हे गुरु, हम क्या करें?”


## Luke 3:13 (id: 242003013)

13उसने उनसे कहा, “जो तुम्हारे लिये ठहराया गया है, उससे अधिक न लेना।”


## Luke 3:14 (id: 242003014)

14और सिपाहियों ने भी उससे यह पूछा, “हम क्या करें?” उसने उनसे कहा, “किसी पर उपद्रव न करना, और न झूठा दोष लगाना, और अपनी मजदूरी पर सन्तोष करना।”


## Luke 3:15 (id: 242003015)

15जब लोग आस लगाए हुए थे, और सब अपने\-अपने मन में यूहन्ना के विषय में विचार कर रहे थे, कि क्या यही मसीह तो नहीं है।


## Luke 3:16 (id: 242003016)

16तो यूहन्ना ने उन सब के उत्तर में कहा, “मैं तो तुम्हें पानी से बपतिस्मा देता हूँ, परन्तु वह आनेवाला है, जो मुझसे शक्तिशाली है; मैं तो इस योग्य भी नहीं, कि उसके जूतों का फीता खोल सकूँ, वह तुम्हें पवित्र आत्मा और आग से बपतिस्मा देगा।


## Luke 3:17 (id: 242003017)

17उसका सूप, उसके हाथ में है; और वह अपना खलिहान अच्छी तरह से साफ करेगा; और गेहूँ को अपने खत्ते में इकट्ठा करेगा, परन्तु भूसी को उस आग में जो बुझने की नहीं जला देगा।”


## Luke 3:18 (id: 242003018)

18अतः वह बहुत सी शिक्षा दे देकर लोगों को सुसमाचार सुनाता रहा।


## Luke 3:19 (id: 242003019)

19परन्तु उसने चौथाई देश के राजा हेरोदेस को उसके भाई फिलिप्पुस की पत्नी हेरोदियास के विषय, और सब कुकर्मों के विषय में जो उसने किए थे, उलाहना दिया।


## Luke 3:20 (id: 242003020)

20इसलिए हेरोदेस ने उन सबसे बढ़कर यह कुकर्म भी किया, कि यूहन्ना को बन्दीगृह में डाल दिया।


## Luke 3:21 (id: 242003021)

21जब सब लोगों ने बपतिस्मा लिया, और यीशु भी बपतिस्मा लेकर प्रार्थना कर रहा था, तो आकाश खुल गया।


## Luke 3:22 (id: 242003022)

22और पवित्र आत्मा शारीरिक रूप में कबूतर के समान उस पर उतरा, और यह आकाशवाणी हुई “तू मेरा प्रिय पुत्र है, मैं तुझ से प्रसन्न हूँ।”


## Luke 3:23 (id: 242003023)

23जब यीशु आप उपदेश करने लगा, तो लगभग तीस वर्ष की आयु का था और (जैसा समझा जाता था) यूसुफ का पुत्र था; और वह एली का,


## Luke 3:24 (id: 242003024)

24और वह मत्तात का, और वह लेवी का, और वह मलकी का, और वह यन्ना का, और वह यूसुफ का,


## Luke 3:25 (id: 242003025)

25और वह मत्तित्याह का, और वह आमोस का, और वह नहूम का, और वह असल्याह का, और वह नग्‍गई का,


## Luke 3:26 (id: 242003026)

26और वह मात का, और वह मत्तित्याह का, और वह शिमी का, और वह योसेख का, और वह योदाह का,


## Luke 3:27 (id: 242003027)

27और वह यूहन्ना का, और वह रेसा का, और वह जरुब्बाबेल का, और वह शालतीएल का, और वह नेरी का,


## Luke 3:28 (id: 242003028)

28और वह मलकी का, और वह अद्दी का, और वह कोसाम का, और वह एल्‍मदाम का, और वह एर का,


## Luke 3:29 (id: 242003029)

29और वह येशू का, और वह एलीएजेर का, और वह योरीम का, और वह मत्तात का, और वह लेवी का,


## Luke 3:30 (id: 242003030)

30और वह शमौन का, और वह यहूदा का, और वह यूसुफ का, और वह योनान का, और वह एलयाकीम का,


## Luke 3:31 (id: 242003031)

31और वह मलेआह का, और वह मिन्नाह का, और वह मत्तता का, और वह नातान का, और वह दाऊद का,


## Luke 3:32 (id: 242003032)

32और वह यिशै का, और वह ओबेद का, और वह बोअज का, और वह सलमोन का, और वह नहशोन का,


## Luke 3:33 (id: 242003033)

33और वह अम्मीनादाब का, और वह अरनी का, और वह हेस्रोन का, और वह पेरेस का, और वह यहूदा का,


## Luke 3:34 (id: 242003034)

34और वह याकूब का, और वह इसहाक का, और वह अब्राहम का, और वह तेरह का, और वह नाहोर का,


## Luke 3:35 (id: 242003035)

35और वह सरूग का, और वह रऊ का, और वह पेलेग का, और वह एबेर का, और वह शिलह का,


## Luke 3:36 (id: 242003036)

36और वह केनान का, वह अरफक्षद का, और वह शेम का, वह नूह का, वह लेमेक का,


## Luke 3:37 (id: 242003037)

37और वह मथूशिलह का, और वह हनोक का, और वह यिरिद का, और वह महललेल का, और वह केनान का,


## Luke 3:38 (id: 242003038)

38और वह एनोश का, और वह शेत का, और वह आदम का, और वह परमेश्वर का पुत्र था।


## Luke 4:1 (id: 242004001)

1फिर यीशु पवित्र आत्मा से भरा हुआ, यरदन से लौटा; और आत्मा की अगुआई से जंगल में फिरता रहा;


## Luke 4:2 (id: 242004002)

2और चालीस दिन तक शैतान उसकी परीक्षा करता रहा। उन दिनों में उसने कुछ न खाया और जब वे दिन पूरे हो गए, तो उसे भूख लगी।


## Luke 4:3 (id: 242004003)

3और शैतान ने उससे कहा, “यदि तू परमेश्वर का पुत्र है, तो इस पत्थर से कह, कि रोटी बन जाए।”


## Luke 4:4 (id: 242004004)

4यीशु ने उसे उत्तर दिया, “लिखा है: ‘मनुष्य केवल रोटी से जीवित न रहेगा।’”


## Luke 4:5 (id: 242004005)

5तब शैतान उसे ले गया और उसको पल भर में जगत के सारे राज्य दिखाए।


## Luke 4:6 (id: 242004006)

6और उससे कहा, “मैं यह सब अधिकार, और इनका वैभव तुझे दूँगा, क्योंकि वह मुझे सौंपा गया है, और जिसे चाहता हूँ, उसे दे सकता हूँ।


## Luke 4:7 (id: 242004007)

7इसलिए, यदि तू मुझे प्रणाम करे, तो यह सब तेरा हो जाएगा।”


## Luke 4:8 (id: 242004008)

8यीशु ने उसे उत्तर दिया, “लिखा है: ‘तू प्रभु अपने परमेश्वर को प्रणाम कर; और केवल उसी की उपासना कर।’”


## Luke 4:9 (id: 242004009)

9तब उसने उसे यरूशलेम में ले जाकर मन्दिर के कंगूरे पर खड़ा किया, और उससे कहा, “यदि तू परमेश्वर का पुत्र है, तो अपने आपको यहाँ से नीचे गिरा दे।


## Luke 4:10 (id: 242004010)

10क्योंकि लिखा है, ‘वह तेरे विषय में अपने स्वर्गदूतों को आज्ञा देगा, कि वे तेरी रक्षा करें’


## Luke 4:11 (id: 242004011)

11और ‘वे तुझे हाथों हाथ उठा लेंगे ऐसा न हो कि तेरे पाँव में पत्थर से ठेस लगे।’”


## Luke 4:12 (id: 242004012)

12यीशु ने उसको उत्तर दिया, “यह भी कहा गया है: ‘तू प्रभु अपने परमेश्वर की परीक्षा न करना।’”


## Luke 4:13 (id: 242004013)

13जब शैतान सब परीक्षा कर चुका, तब कुछ समय के लिये उसके पास से चला गया।


## Luke 4:14 (id: 242004014)

14फिर यीशु पवित्र आत्मा की सामर्थ्य से भरा हुआ, गलील को लौटा, और उसकी चर्चा आस\-पास के सारे देश में फैल गई।


## Luke 4:15 (id: 242004015)

15और वह उन ही आराधनालयों में उपदेश करता रहा, और सब उसकी बड़ाई करते थे।


## Luke 4:16 (id: 242004016)

16और वह नासरत में आया; जहाँ उसका पालन\-पोषण हुआ था; और अपनी रीति के अनुसार सब्त के दिन आराधनालय में जाकर पढ़ने के लिये खड़ा हुआ।


## Luke 4:17 (id: 242004017)

17यशायाह भविष्यद्वक्ता की पुस्तक उसे दी गई, और उसने पुस्तक खोलकर, वह जगह निकाली जहाँ यह लिखा था:


## Luke 4:18 (id: 242004018)

18“प्रभु का आत्मा मुझ पर है, इसलिए कि उसने कंगालों को सुसमाचार सुनाने के लिये मेरा अभिषेक किया है, और मुझे इसलिए भेजा है, कि बन्दियों को छुटकारे का और अंधों को दृष्टि पाने का सुसमाचार प्रचार करूँ और कुचले हुओं को छुड़ाऊँ,


## Luke 4:19 (id: 242004019)

19और प्रभु के प्रसन्न रहने के वर्ष का प्रचार करूँ।”


## Luke 4:20 (id: 242004020)

20तब उसने पुस्तक बन्द करके सेवक के हाथ में दे दी, और बैठ गया: और आराधनालय के सब लोगों की आँखें उस पर लगी थी।


## Luke 4:21 (id: 242004021)

21तब वह उनसे कहने लगा, “आज ही यह लेख तुम्हारे सामने पूरा हुआ है।”


## Luke 4:22 (id: 242004022)

22और सब ने उसे सराहा, और जो अनुग्रह की बातें उसके मुँह से निकलती थीं, उनसे अचम्भित हुए; और कहने लगे, “क्या यह यूसुफ का पुत्र नहीं?”


## Luke 4:23 (id: 242004023)

23उसने उनसे कहा, “तुम मुझ पर यह कहावत अवश्य कहोगे, ‘कि हे वैद्य, अपने आपको अच्छा कर! जो कुछ हमने सुना है कि कफरनहूम में तूने किया है उसे यहाँ अपने देश में भी कर।’”


## Luke 4:24 (id: 242004024)

24और उसने कहा, “मैं तुम से सच कहता हूँ, कोई भविष्यद्वक्ता अपने देश में मान\-सम्मान नहीं पाता।


## Luke 4:25 (id: 242004025)

25मैं तुम से सच कहता हूँ, कि एलिय्याह के दिनों में जब साढ़े तीन वर्ष तक आकाश बन्द रहा, यहाँ तक कि सारे देश में बड़ा आकाल पड़ा, तो इस्राएल में बहुत सी विधवाएँ थीं।


## Luke 4:26 (id: 242004026)

26पर एलिय्याह को उनमें से किसी के पास नहीं भेजा गया, केवल सीदोन के सारफत में एक विधवा के पास।


## Luke 4:27 (id: 242004027)

27और एलीशा भविष्यद्वक्ता के समय इस्राएल में बहुत से कोढ़ी थे, पर सीरिया वासी नामान को छोड़ उनमें से कोई शुद्ध नहीं किया गया।”


## Luke 4:28 (id: 242004028)

28ये बातें सुनते ही जितने आराधनालय में थे, सब क्रोध से भर गए।


## Luke 4:29 (id: 242004029)

29और उठकर उसे नगर से बाहर निकाला, और जिस पहाड़ पर उनका नगर बसा हुआ था, उसकी चोटी पर ले चले, कि उसे वहाँ से नीचे गिरा दें।


## Luke 4:30 (id: 242004030)

30पर वह उनके बीच में से निकलकर चला गया।


## Luke 4:31 (id: 242004031)

31फिर वह गलील के कफरनहूम नगर में गया, और सब्त के दिन लोगों को उपदेश दे रहा था।


## Luke 4:32 (id: 242004032)

32वे उसके उपदेश से चकित हो गए क्योंकि उसका वचन अधिकार सहित था।


## Luke 4:33 (id: 242004033)

33आराधनालय में एक मनुष्य था, जिसमें अशुद्ध आत्मा थी। वह ऊँचे शब्द से चिल्ला उठा,


## Luke 4:34 (id: 242004034)

34“हे यीशु नासरी, हमें तुझ से क्या काम? क्या तू हमें नाश करने आया है? मैं तुझे जानता हूँ तू कौन है? तू परमेश्वर का पवित्र जन है!”


## Luke 4:35 (id: 242004035)

35यीशु ने उसे डाँटकर कहा, “चुप रह और उसमें से निकल जा!” तब दुष्टात्मा उसे बीच में पटककर बिना हानि पहुँचाए उसमें से निकल गई।


## Luke 4:36 (id: 242004036)

36इस पर सब को अचम्भा हुआ, और वे आपस में बातें करके कहने लगे, “यह कैसा वचन है? कि वह अधिकार और सामर्थ्य के साथ अशुद्ध आत्माओं को आज्ञा देता है, और वे निकल जाती हैं।”


## Luke 4:37 (id: 242004037)

37अतः चारों ओर हर जगह उसकी चर्चा होने लगी।


## Luke 4:38 (id: 242004038)

38वह आराधनालय में से उठकर शमौन के घर में गया और शमौन की सास को तेज बुखार था, और उन्होंने उसके लिये उससे विनती की।


## Luke 4:39 (id: 242004039)

39उसने उसके निकट खड़े होकर ज्वर को डाँटा और ज्वर उतर गया और वह तुरन्त उठकर उनकी सेवा\-टहल करने लगी।


## Luke 4:40 (id: 242004040)

40सूरज डूबते समय जिन\-जिनके यहाँ लोग नाना प्रकार की बीमारियों में पड़े हुए थे, वे सब उन्हें उसके पास ले आएँ, और उसने एक\-एक पर हाथ रखकर उन्हें चंगा किया।


## Luke 4:41 (id: 242004041)

41और दुष्टात्मा चिल्लाती और यह कहती हुई, “तू परमेश्वर का पुत्र है,” बहुतों में से निकल गई पर वह उन्हें डाँटता और बोलने नहीं देता था, क्योंकि वे जानती थी, कि यह मसीह है।


## Luke 4:42 (id: 242004042)

42जब दिन हुआ तो वह निकलकर एक एकांत स्थान में गया, और बड़ी भीड़ उसे ढूँढ़ती हुई उसके पास आई, और उसे रोकने लगी, कि हमारे पास से न जा।


## Luke 4:43 (id: 242004043)

43परन्तु उसने उनसे कहा, “मुझे और नगरों में भी परमेश्वर के राज्य का सुसमाचार सुनाना अवश्य है, क्योंकि मैं इसलिए भेजा गया हूँ।”


## Luke 4:44 (id: 242004044)

44और वह गलील के आराधनालयों में प्रचार करता रहा।


## Luke 5:1 (id: 242005001)

1जब भीड़ उस पर गिरी पड़ती थी, और परमेश्वर का वचन सुनती थी, और वह गन्नेसरत की झील के किनारे पर खड़ा था, तो ऐसा हुआ।


## Luke 5:2 (id: 242005002)

2कि उसने झील के किनारे दो नावें लगी हुई देखीं, और मछुए उन पर से उतरकर जाल धो रहे थे।


## Luke 5:3 (id: 242005003)

3उन नावों में से एक पर, जो शमौन की थी, चढ़कर, उसने उससे विनती की, कि किनारे से थोड़ा हटा ले चले, तब वह बैठकर लोगों को नाव पर से उपदेश देने लगा।


## Luke 5:4 (id: 242005004)

4जब वह बातें कर चुका, तो शमौन से कहा, “गहरे में ले चल, और मछलियाँ पकड़ने के लिये अपने जाल डालो।”


## Luke 5:5 (id: 242005005)

5शमौन ने उसको उत्तर दिया, “हे स्वामी, हमने सारी रात मेहनत की और कुछ न पकड़ा; तो भी तेरे कहने से जाल डालूँगा।”


## Luke 5:6 (id: 242005006)

6जब उन्होंने ऐसा किया, तो बहुत मछलियाँ घेर लाए, और उनके जाल फटने लगे।


## Luke 5:7 (id: 242005007)

7इस पर उन्होंने अपने साथियों को जो दूसरी नाव पर थे, संकेत किया, कि आकर हमारी सहायता करो: और उन्होंने आकर, दोनों नाव यहाँ तक भर लीं कि वे डूबने लगीं।


## Luke 5:8 (id: 242005008)

8यह देखकर शमौन पतरस यीशु के पाँवों पर गिरा, और कहा, “हे प्रभु, मेरे पास से जा, क्योंकि मैं पापी मनुष्य हूँ!”


## Luke 5:9 (id: 242005009)

9क्योंकि इतनी मछलियों के पकड़े जाने से उसे और उसके साथियों को बहुत अचम्भा हुआ;


## Luke 5:10 (id: 242005010)

10और वैसे ही जब्दी के पुत्र याकूब और यूहन्ना को भी, जो शमौन के सहभागी थे, अचम्भा हुआ तब यीशु ने शमौन से कहा, “मत डर, अब से तू मनुष्यों को जीविता पकड़ा करेगा।”


## Luke 5:11 (id: 242005011)

11और वे नावों को किनारे पर ले आए और सब कुछ छोड़कर उसके पीछे हो लिए।


## Luke 5:12 (id: 242005012)

12जब वह किसी नगर में था, तो वहाँ कोढ़ से भरा हुआ एक मनुष्य आया, और वह यीशु को देखकर मुँह के बल गिरा, और विनती की, “हे प्रभु यदि तू चाहे तो मुझे शुद्ध कर सकता है।”


## Luke 5:13 (id: 242005013)

13उसने हाथ बढ़ाकर उसे छुआ और कहा, “मैं चाहता हूँ, तू शुद्ध हो जा।” और उसका कोढ़ तुरन्त जाता रहा।


## Luke 5:14 (id: 242005014)

14तब उसने उसे चिताया, “किसी से न कह, परन्तु जा के अपने आपको याजक को दिखा, और अपने शुद्ध होने के विषय में जो कुछ मूसा ने चढ़ावा ठहराया है उसे चढ़ा कि उन पर गवाही हो।”


## Luke 5:15 (id: 242005015)

15परन्तु उसकी चर्चा और भी फैलती गई, और बड़ी भीड़ उसकी सुनने के लिये और अपनी बीमारियों से चंगे होने के लिये इकट्ठी हुई।


## Luke 5:16 (id: 242005016)

16परन्तु वह निर्जन स्थानों में अलग जाकर प्रार्थना किया करता था।


## Luke 5:17 (id: 242005017)

17और एक दिन ऐसा हुआ कि वह उपदेश दे रहा था, और फरीसी और व्यवस्थापक वहाँ बैठे हुए थे, जो गलील और यहूदिया के हर एक गाँव से, और यरूशलेम से आए थे; और चंगा करने के लिये प्रभु की सामर्थ्य उसके साथ थी।


## Luke 5:18 (id: 242005018)

18और देखो कई लोग एक मनुष्य को जो लकवे का रोगी था, खाट पर लाए, और वे उसे भीतर ले जाने और यीशु के सामने रखने का उपाय ढूँढ़ रहे थे।


## Luke 5:19 (id: 242005019)

19और जब भीड़ के कारण उसे भीतर न ले जा सके तो उन्होंने छत पर चढ़कर और खपरैल हटाकर, उसे खाट समेत बीच में यीशु के सामने उतार दिया।


## Luke 5:20 (id: 242005020)

20उसने उनका विश्वास देखकर उससे कहा, “हे मनुष्य, तेरे पाप क्षमा हुए।”


## Luke 5:21 (id: 242005021)

21तब शास्त्री और फरीसी विवाद करने लगे, “यह कौन है, जो परमेश्वर की निन्दा करता है? परमेश्वर को छोड़ कौन पापों की क्षमा कर सकता है?”


## Luke 5:22 (id: 242005022)

22यीशु ने उनके मन की बातें जानकर, उनसे कहा, “तुम अपने मनों में क्या विवाद कर रहे हो?


## Luke 5:23 (id: 242005023)

23सहज क्या है? क्या यह कहना, कि ‘तेरे पाप क्षमा हुए,’ या यह कहना कि ‘उठ और चल फिर?’


## Luke 5:24 (id: 242005024)

24परन्तु इसलिए कि तुम जानो कि मनुष्य के पुत्र को पृथ्वी पर पाप क्षमा करने का भी अधिकार है।” उसने उस लकवे के रोगी से कहा, “मैं तुझ से कहता हूँ, उठ और अपनी खाट उठाकर अपने घर चला जा।”


## Luke 5:25 (id: 242005025)

25वह तुरन्त उनके सामने उठा, और जिस पर वह पड़ा था उसे उठाकर, परमेश्वर की बड़ाई करता हुआ अपने घर चला गया।


## Luke 5:26 (id: 242005026)

26तब सब चकित हुए और परमेश्वर की बड़ाई करने लगे, और बहुत डरकर कहने लगे, “आज हमने अनोखी बातें देखी हैं।”


## Luke 5:27 (id: 242005027)

27और इसके बाद वह बाहर गया, और लेवी नाम एक चुंगी लेनेवाले को चुंगी की चौकी पर बैठे देखा, और उससे कहा, “मेरे पीछे हो ले।”


## Luke 5:28 (id: 242005028)

28तब वह सब कुछ छोड़कर उठा, और उसके पीछे हो लिया।


## Luke 5:29 (id: 242005029)

29और लेवी ने अपने घर में उसके लिये एक बड़ा भोज दिया; और चुंगी लेनेवालों की और अन्य लोगों की जो उसके साथ भोजन करने बैठे थे एक बड़ी भीड़ थी।


## Luke 5:30 (id: 242005030)

30और फरीसी और उनके शास्त्री उसके चेलों से यह कहकर कुड़कुड़ाने लगे, “तुम चुंगी लेनेवालों और पापियों के साथ क्यों खाते\-पीते हो?”


## Luke 5:31 (id: 242005031)

31यीशु ने उनको उत्तर दिया, “वैद्य भले चंगों के लिये नहीं, परन्तु बीमारों के लिये अवश्य है।


## Luke 5:32 (id: 242005032)

32मैं धर्मियों को नहीं, परन्तु पापियों को मन फिराने के लिये बुलाने आया हूँ।”


## Luke 5:33 (id: 242005033)

33और उन्होंने उससे कहा, “यूहन्ना के चेले तो बराबर उपवास रखते और प्रार्थना किया करते हैं, और वैसे ही फरीसियों के भी, परन्तु तेरे चेले तो खाते\-पीते हैं।”


## Luke 5:34 (id: 242005034)

34यीशु ने उनसे कहा, “क्या तुम बारातियों से जब तक दूल्हा उनके साथ रहे, उपवास करवा सकते हो?


## Luke 5:35 (id: 242005035)

35परन्तु वे दिन आएँगे, जिनमें दूल्हा उनसे अलग किया जाएगा, तब वे उन दिनों में उपवास करेंगे।”


## Luke 5:36 (id: 242005036)

36उसने एक और दृष्टान्त भी उनसे कहा: “कोई मनुष्य नये वस्त्र में से फाड़कर पुराने वस्त्र में पैबन्द नहीं लगाता, नहीं तो नया फट जाएगा और वह पैबन्द पुराने में मेल भी नहीं खाएगा।


## Luke 5:37 (id: 242005037)

37और कोई नया दाखरस पुरानी मशकों में नहीं भरता, नहीं तो नया दाखरस मशकों को फाड़कर बह जाएगा, और मशकें भी नाश हो जाएँगी।


## Luke 5:38 (id: 242005038)

38परन्तु नया दाखरस नई मशकों में भरना चाहिये।


## Luke 5:39 (id: 242005039)

39कोई मनुष्य पुराना दाखरस पीकर नया नहीं चाहता क्योंकि वह कहता है, कि पुराना ही अच्छा है।”


## Luke 6:1 (id: 242006001)

1फिर सब्त के दिन वह खेतों में से होकर जा रहा था, और उसके चेले बालें तोड़\-तोड़कर, और हाथों से मल\-मलकर खाते जाते थे।


## Luke 6:2 (id: 242006002)

2तब फरीसियों में से कुछ कहने लगे, “तुम वह काम क्यों करते हो जो सब्त के दिन करना उचित नहीं?”


## Luke 6:3 (id: 242006003)

3यीशु ने उनको उत्तर दिया, “क्या तुम ने यह नहीं पढ़ा, कि दाऊद ने जब वह और उसके साथी भूखे थे तो क्या किया?


## Luke 6:4 (id: 242006004)

4वह कैसे परमेश्वर के घर में गया, और भेंट की रोटियाँ लेकर खाई, जिन्हें खाना याजकों को छोड़ और किसी को उचित नहीं, और अपने साथियों को भी दी?”


## Luke 6:5 (id: 242006005)

5और उसने उनसे कहा, “मनुष्य का पुत्र सब्त के दिन का भी प्रभु है।”


## Luke 6:6 (id: 242006006)

6और ऐसा हुआ कि किसी और सब्त के दिन को वह आराधनालय में जाकर उपदेश करने लगा; और वहाँ एक मनुष्य था, जिसका दाहिना हाथ सूखा था।


## Luke 6:7 (id: 242006007)

7शास्त्री और फरीसी उस पर दोष लगाने का अवसर पाने के लिये उसकी ताक में थे, कि देखें कि वह सब्त के दिन चंगा करता है कि नहीं।


## Luke 6:8 (id: 242006008)

8परन्तु वह उनके विचार जानता था; इसलिए उसने सूखे हाथवाले मनुष्य से कहा, “उठ, बीच में खड़ा हो।” वह उठ खड़ा हुआ।


## Luke 6:9 (id: 242006009)

9यीशु ने उनसे कहा, “मैं तुम से यह पूछता हूँ कि सब्त के दिन क्या उचित है, भला करना या बुरा करना; प्राण को बचाना या नाश करना?”


## Luke 6:10 (id: 242006010)

10और उसने चारों ओर उन सभी को देखकर उस मनुष्य से कहा, “अपना हाथ बढ़ा।” उसने ऐसा ही किया, और उसका हाथ फिर चंगा हो गया।


## Luke 6:11 (id: 242006011)

11परन्तु वे आपे से बाहर होकर आपस में विवाद करने लगे कि हम यीशु के साथ क्या करें?


## Luke 6:12 (id: 242006012)

12और उन दिनों में वह पहाड़ पर प्रार्थना करने को निकला, और परमेश्वर से प्रार्थना करने में सारी रात बिताई।


## Luke 6:13 (id: 242006013)

13जब दिन हुआ, तो उसने अपने चेलों को बुलाकर उनमें से बारह चुन लिए, और उनको प्रेरित कहा।


## Luke 6:14 (id: 242006014)

14और वे ये हैं: शमौन जिसका नाम उसने पतरस भी रखा; और उसका भाई अन्द्रियास, और याकूब, और यूहन्ना, और फिलिप्पुस, और बरतुल्मै,


## Luke 6:15 (id: 242006015)

15और मत्ती, और थोमा, और हलफईस का पुत्र याकूब, और शमौन जो जेलोतेस कहलाता है,


## Luke 6:16 (id: 242006016)

16और याकूब का बेटा यहूदा, और यहूदा इस्करियोती, जो उसका पकड़वानेवाला बना।


## Luke 6:17 (id: 242006017)

17तब वह उनके साथ उतरकर चौरस जगह में खड़ा हुआ, और उसके चेलों की बड़ी भीड़, और सारे यहूदिया, और यरूशलेम, और सोर और सीदोन के समुद्र के किनारे से बहुत लोग,


## Luke 6:18 (id: 242006018)

18जो उसकी सुनने और अपनी बीमारियों से चंगा होने के लिये उसके पास आए थे, वहाँ थे। और अशुद्ध आत्माओं के सताए हुए लोग भी अच्छे किए जाते थे।


## Luke 6:19 (id: 242006019)

19और सब उसे छूना चाहते थे, क्योंकि उसमें से सामर्थ्य निकलकर सब को चंगा करती थी।


## Luke 6:20 (id: 242006020)

20तब उसने अपने चेलों की ओर देखकर कहा, “धन्य हो तुम, जो दीन हो, क्योंकि परमेश्वर का राज्य तुम्हारा है।


## Luke 6:21 (id: 242006021)

21“धन्य हो तुम, जो अब भूखे हो; क्योंकि तृप्त किए जाओगे। “धन्य हो तुम, जो अब रोते हो, क्योंकि हँसोगे।


## Luke 6:22 (id: 242006022)

22“धन्य हो तुम, जब मनुष्य के पुत्र के कारण लोग तुम से बैर करेंगे, और तुम्हें निकाल देंगे, और तुम्हारी निन्दा करेंगे, और तुम्हारा नाम बुरा जानकर काट देंगे।


## Luke 6:23 (id: 242006023)

23“उस दिन आनन्दित होकर उछलना, क्योंकि देखो, तुम्हारे लिये स्वर्ग में बड़ा प्रतिफल है। उनके पूर्वज भविष्यद्वक्ताओं के साथ भी वैसा ही किया करते थे।


## Luke 6:24 (id: 242006024)

24“परन्तु हाय तुम पर जो धनवान हो, क्योंकि तुम अपनी शान्ति पा चुके।


## Luke 6:25 (id: 242006025)

25“हाय तुम पर जो अब तृप्त हो, क्योंकि भूखे होंगे। “हाय, तुम पर; जो अब हँसते हो, क्योंकि शोक करोगे और रोओगे।


## Luke 6:26 (id: 242006026)

26“हाय, तुम पर जब सब मनुष्य तुम्हें भला कहें, क्योंकि उनके पूर्वज झूठे भविष्यद्वक्ताओं के साथ भी ऐसा ही किया करते थे।


## Luke 6:27 (id: 242006027)

27“परन्तु मैं तुम सुननेवालों से कहता हूँ, कि अपने शत्रुओं से प्रेम रखो; जो तुम से बैर करें, उनका भला करो।


## Luke 6:28 (id: 242006028)

28जो तुम्हें श्राप दें, उनको आशीष दो; जो तुम्हारा अपमान करें, उनके लिये प्रार्थना करो।


## Luke 6:29 (id: 242006029)

29जो तुम्हारे एक गाल पर थप्पड़ मारे उसकी ओर दूसरा भी फेर दे; और जो तेरी दोहर छीन ले, उसको कुर्ता लेने से भी न रोक।


## Luke 6:30 (id: 242006030)

30जो कोई तुझ से माँगे, उसे दे; और जो तेरी वस्तु छीन ले, उससे न माँग।


## Luke 6:31 (id: 242006031)

31और जैसा तुम चाहते हो कि लोग तुम्हारे साथ करें, तुम भी उनके साथ वैसा ही करो।


## Luke 6:32 (id: 242006032)

32“यदि तुम अपने प्रेम रखनेवालों के साथ प्रेम रखो, तो तुम्हारी क्या बड़ाई? क्योंकि पापी भी अपने प्रेम रखनेवालों के साथ प्रेम रखते हैं।


## Luke 6:33 (id: 242006033)

33और यदि तुम अपने भलाई करनेवालों ही के साथ भलाई करते हो, तो तुम्हारी क्या बड़ाई? क्योंकि पापी भी ऐसा ही करते हैं।


## Luke 6:34 (id: 242006034)

34और यदि तुम उसे उधार दो, जिनसे फिर पाने की आशा रखते हो, तो तुम्हारी क्या बड़ाई? क्योंकि पापी पापियों को उधार देते हैं, कि उतना ही फिर पाएँ।


## Luke 6:35 (id: 242006035)

35वरन् अपने शत्रुओं से प्रेम रखो, और भलाई करो, और फिर पाने की आस न रखकर उधार दो; और तुम्हारे लिये बड़ा फल होगा; और तुम परमप्रधान के सन्तान ठहरोगे, क्योंकि वह उन पर जो धन्यवाद नहीं करते और बुरों पर भी कृपालु है।


## Luke 6:36 (id: 242006036)

36जैसा तुम्हारा पिता दयावन्त है, वैसे ही तुम भी दयावन्त बनो।


## Luke 6:37 (id: 242006037)

37“दोष मत लगाओ; तो तुम पर भी दोष नहीं लगाया जाएगा: दोषी न ठहराओ, तो तुम भी दोषी नहीं ठहराए जाओगे: क्षमा करो, तो तुम्हें भी क्षमा किया जाएगा।


## Luke 6:38 (id: 242006038)

38दिया करो, तो तुम्हें भी दिया जाएगा: लोग पूरा नाप दबा\-दबाकर और हिला\-हिलाकर और उभरता हुआ तुम्हारी गोद में डालेंगे, क्योंकि जिस नाप से तुम नापते हो, उसी से तुम्हारे लिये भी नापा जाएगा।”


## Luke 6:39 (id: 242006039)

39फिर उसने उनसे एक दृष्टान्त कहा: “क्या अंधा, अंधे को मार्ग बता सकता है? क्या दोनों गड्ढे में नहीं गिरेंगे?


## Luke 6:40 (id: 242006040)

40चेला अपने गुरु से बड़ा नहीं, परन्तु जो कोई सिद्ध होगा, वह अपने गुरु के समान होगा।


## Luke 6:41 (id: 242006041)

41तू अपने भाई की आँख के तिनके को क्यों देखता है, और अपनी ही आँख का लट्ठा तुझे नहीं सूझता?


## Luke 6:42 (id: 242006042)

42और जब तू अपनी ही आँख का लट्ठा नहीं देखता, तो अपने भाई से कैसे कह सकता है, ‘हे भाई, ठहर जा तेरी आँख से तिनके को निकाल दूँ?’ हे कपटी, पहले अपनी आँख से लट्ठा निकाल, तब जो तिनका तेरे भाई की आँख में है, भली भाँति देखकर निकाल सकेगा।


## Luke 6:43 (id: 242006043)

43“कोई अच्छा पेड़ नहीं, जो निकम्मा फल लाए, और न तो कोई निकम्मा पेड़ है, जो अच्छा फल लाए।


## Luke 6:44 (id: 242006044)

44हर एक पेड़ अपने फल से पहचाना जाता है; क्योंकि लोग झाड़ियों से अंजीर नहीं तोड़ते, और न झड़बेरी से अंगूर।


## Luke 6:45 (id: 242006045)

45भला मनुष्य अपने मन के भले भण्डार से भली बातें निकालता है; और बुरा मनुष्य अपने मन के बुरे भण्डार से बुरी बातें निकालता है; क्योंकि जो मन में भरा है वही उसके मुँह पर आता है।


## Luke 6:46 (id: 242006046)

46“जब तुम मेरा कहना नहीं मानते, तो क्यों मुझे ‘हे प्रभु, हे प्रभु,’ कहते हो?


## Luke 6:47 (id: 242006047)

47जो कोई मेरे पास आता है, और मेरी बातें सुनकर उन्हें मानता है, मैं तुम्हें बताता हूँ कि वह किसके समान है?


## Luke 6:48 (id: 242006048)

48वह उस मनुष्य के समान है, जिसने घर बनाते समय भूमि गहरी खोदकर चट्टान में नींव डाली, और जब बाढ़ आई तो धारा उस घर पर लगी, परन्तु उसे हिला न सकी; क्योंकि वह पक्का बना था।


## Luke 6:49 (id: 242006049)

49परन्तु जो सुनकर नहीं मानता, वह उस मनुष्य के समान है, जिसने मिट्टी पर बिना नींव का घर बनाया। जब उस पर धारा लगी, तो वह तुरन्त गिर पड़ा, और वह गिरकर सत्यानाश हो गया।”


## Luke 7:1 (id: 242007001)

1जब वह लोगों को अपनी सारी बातें सुना चुका, तो कफरनहूम में आया।


## Luke 7:2 (id: 242007002)

2और किसी सूबेदार का एक दास जो उसका प्रिय था, बीमारी से मरने पर था।


## Luke 7:3 (id: 242007003)

3उसने यीशु की चर्चा सुनकर यहूदियों के कई प्राचीनों को उससे यह विनती करने को उसके पास भेजा, कि आकर मेरे दास को चंगा कर।


## Luke 7:4 (id: 242007004)

4वे यीशु के पास आकर उससे बड़ी विनती करके कहने लगे, “वह इस योग्य है, कि तू उसके लिये यह करे,


## Luke 7:5 (id: 242007005)

5क्योंकि वह हमारी जाति से प्रेम रखता है, और उसी ने हमारे आराधनालय को बनाया है।”


## Luke 7:6 (id: 242007006)

6यीशु उनके साथ\-साथ चला, पर जब वह घर से दूर न था, तो सूबेदार ने उसके पास कई मित्रों के द्वारा कहला भेजा, “हे प्रभु दुःख न उठा, क्योंकि मैं इस योग्य नहीं, कि तू मेरी छत के तले आए।


## Luke 7:7 (id: 242007007)

7इसी कारण मैंने अपने आपको इस योग्य भी न समझा, कि तेरे पास आऊँ, पर वचन ही कह दे तो मेरा सेवक चंगा हो जाएगा।


## Luke 7:8 (id: 242007008)

8मैं भी पराधीन मनुष्य हूँ; और सिपाही मेरे हाथ में हैं, और जब एक को कहता हूँ, ‘जा,’ तो वह जाता है, और दूसरे से कहता हूँ कि ‘आ,’ तो आता है; और अपने किसी दास को कि ‘यह कर,’ तो वह उसे करता है।”


## Luke 7:9 (id: 242007009)

9यह सुनकर यीशु ने अचम्भा किया, और उसने मुँह फेरकर उस भीड़ से जो उसके पीछे आ रही थी कहा, “मैं तुम से कहता हूँ, कि मैंने इस्राएल में भी ऐसा विश्वास नहीं पाया।”


## Luke 7:10 (id: 242007010)

10और भेजे हुए लोगों ने घर लौटकर, उस दास को चंगा पाया।


## Luke 7:11 (id: 242007011)

11थोड़े दिन के बाद वह नाईन नाम के एक नगर को गया, और उसके चेले, और बड़ी भीड़ उसके साथ जा रही थी।


## Luke 7:12 (id: 242007012)

12जब वह नगर के फाटक के पास पहुँचा, तो देखो, लोग एक मुर्दे को बाहर लिए जा रहे थे; जो अपनी माँ का एकलौता पुत्र था, और वह विधवा थी: और नगर के बहुत से लोग उसके साथ थे।


## Luke 7:13 (id: 242007013)

13उसे देखकर प्रभु को तरस आया, और उसने कहा, “मत रो।”


## Luke 7:14 (id: 242007014)

14तब उसने पास आकर अर्थी को छुआ; और उठानेवाले ठहर गए, तब उसने कहा, “हे जवान, मैं तुझ से कहता हूँ, उठ!”


## Luke 7:15 (id: 242007015)

15तब वह मुर्दा उठ बैठा, और बोलने लगा: और उसने उसे उसकी माँ को सौंप दिया।


## Luke 7:16 (id: 242007016)

16इससे सब पर भय छा गया; और वे परमेश्वर की बड़ाई करके कहने लगे, “हमारे बीच में एक बड़ा भविष्यद्वक्ता उठा है, और परमेश्वर ने अपने लोगों पर कृपादृष्टि की है।”


## Luke 7:17 (id: 242007017)

17और उसके विषय में यह बात सारे यहूदिया और आस\-पास के सारे देश में फैल गई।


## Luke 7:18 (id: 242007018)

18और यूहन्ना को उसके चेलों ने इन सब बातों का समाचार दिया।


## Luke 7:19 (id: 242007019)

19तब यूहन्ना ने अपने चेलों में से दो को बुलाकर प्रभु के पास यह पूछने के लिये भेजा, “क्या आनेवाला तू ही है, या हम किसी और दूसरे की प्रतीक्षा करे?”


## Luke 7:20 (id: 242007020)

20उन्होंने उसके पास आकर कहा, “यूहन्ना बपतिस्मा देनेवाले ने हमें तेरे पास यह पूछने को भेजा है, कि क्या आनेवाला तू ही है, या हम दूसरे की प्रतीक्षा करे?”


## Luke 7:21 (id: 242007021)

21उसी घड़ी उसने बहुतों को बीमारियों और पीड़ाओं, और दुष्टात्माओं से छुड़ाया; और बहुत से अंधों को आँखें दी।


## Luke 7:22 (id: 242007022)

22और उसने उनसे कहा, “जो कुछ तुम ने देखा और सुना है, जाकर यूहन्ना से कह दो; कि अंधे देखते हैं, लँगड़े चलते फिरते हैं, कोढ़ी शुद्ध किए जाते हैं, बहरे सुनते है, और मुर्दे जिलाए जाते है, और कंगालों को सुसमाचार सुनाया जाता है।


## Luke 7:23 (id: 242007023)

23धन्य है वह, जो मेरे कारण ठोकर न खाए।”


## Luke 7:24 (id: 242007024)

24जब यूहन्ना के भेजे हुए लोग चल दिए, तो यीशु यूहन्ना के विषय में लोगों से कहने लगा, “तुम जंगल में क्या देखने गए थे? क्या हवा से हिलते हुए सरकण्डे को?


## Luke 7:25 (id: 242007025)

25तो तुम फिर क्या देखने गए थे? क्या कोमल वस्त्र पहने हुए मनुष्य को? देखो, जो भड़कीला वस्त्र पहनते, और सुख\-विलास से रहते हैं, वे राजभवनों में रहते हैं।


## Luke 7:26 (id: 242007026)

26तो फिर क्या देखने गए थे? क्या किसी भविष्यद्वक्ता को? हाँ, मैं तुम से कहता हूँ, वरन् भविष्यद्वक्ता से भी बड़े को।


## Luke 7:27 (id: 242007027)

27यह वही है, जिसके विषय में लिखा है: ‘देख, मैं अपने दूत को तेरे आगे\-आगे भेजता हूँ, जो तेरे आगे मार्ग सीधा करेगा।’


## Luke 7:28 (id: 242007028)

28“मैं तुम से कहता हूँ, कि जो स्त्रियों से जन्मे हैं, उनमें से यूहन्ना से बड़ा कोई नहीं पर जो परमेश्वर के राज्य में छोटे से छोटा है, वह उससे भी बड़ा है।”


## Luke 7:29 (id: 242007029)

29और सब साधारण लोगों ने सुनकर और चुंगी लेनेवालों ने भी यूहन्ना का बपतिस्मा लेकर परमेश्वर को सच्चा मान लिया।


## Luke 7:30 (id: 242007030)

30पर फरीसियों और व्यवस्थापकों ने उससे बपतिस्मा न लेकर परमेश्वर की मनसा को अपने विषय में टाल दिया।


## Luke 7:31 (id: 242007031)

31“अतः मैं इस युग के लोगों की उपमा किस से दूँ कि वे किसके समान हैं?


## Luke 7:32 (id: 242007032)

32वे उन बालकों के समान हैं जो बाजार में बैठे हुए एक दूसरे से पुकारकर कहते हैं, ‘हमने तुम्हारे लिये बाँसुरी बजाई, और तुम न नाचे, हमने विलाप किया, और तुम न रोए!’


## Luke 7:33 (id: 242007033)

33क्योंकि यूहन्ना बपतिस्मा देनेवाला न रोटी खाता आया, न दाखरस पीता आया, और तुम कहते हो, उसमें दुष्टात्मा है।


## Luke 7:34 (id: 242007034)

34मनुष्य का पुत्र खाता\-पीता आया है; और तुम कहते हो, ‘देखो, पेटू और पियक्कड़ मनुष्य, चुंगी लेनेवालों का और पापियों का मित्र।’


## Luke 7:35 (id: 242007035)

35पर ज्ञान अपनी सब सन्तानों से सच्चा ठहराया गया है।”


## Luke 7:36 (id: 242007036)

36फिर किसी फरीसी ने उससे विनती की, कि मेरे साथ भोजन कर; अतः वह उस फरीसी के घर में जाकर भोजन करने बैठा।


## Luke 7:37 (id: 242007037)

37वहाँ उस नगर की एक पापिनी स्त्री यह जानकर कि वह फरीसी के घर में भोजन करने बैठा है, संगमरमर के पात्र में इत्र लाई।


## Luke 7:38 (id: 242007038)

38और उसके पाँवों के पास, पीछे खड़ी होकर, रोती हुई, उसके पाँवों को आँसुओं से भिगाने और अपने सिर के बालों से पोंछने लगी और उसके पाँव बार बार चूमकर उन पर इत्र मला।


## Luke 7:39 (id: 242007039)

39यह देखकर, वह फरीसी जिसने उसे बुलाया था, अपने मन में सोचने लगा, “यदि यह भविष्यद्वक्ता होता तो जान जाता, कि यह जो उसे छू रही है, वह कौन और कैसी स्त्री है? क्योंकि वह तो पापिन है।”


## Luke 7:40 (id: 242007040)

40यह सुन यीशु ने उसके उत्तर में कहा, “हे शमौन, मुझे तुझ से कुछ कहना है।” वह बोला, “हे गुरु, कह।”


## Luke 7:41 (id: 242007041)

41“किसी महाजन के दो देनदार थे, एक पाँच सौ, और दूसरा पचास दीनार देनदार था।


## Luke 7:42 (id: 242007042)

42जबकि उनके पास वापस लौटाने को कुछ न रहा, तो उसने दोनों को क्षमा कर दिया। अतः उनमें से कौन उससे अधिक प्रेम रखेगा?”


## Luke 7:43 (id: 242007043)

43शमौन ने उत्तर दिया, “मेरी समझ में वह, जिसका उसने अधिक छोड़ दिया।” उसने उससे कहा, “तूने ठीक विचार किया है।”


## Luke 7:44 (id: 242007044)

44और उस स्त्री की ओर फिरकर उसने शमौन से कहा, “क्या तू इस स्त्री को देखता है? मैं तेरे घर में आया परन्तु तूने मेरे पाँव धोने के लिये पानी न दिया, पर इसने मेरे पाँव आँसुओं से भिगाए, और अपने बालों से पोंछा।”


## Luke 7:45 (id: 242007045)

45तूने मुझे चूमा न दिया, पर जब से मैं आया हूँ तब से इसने मेरे पाँवों का चूमना न छोड़ा।


## Luke 7:46 (id: 242007046)

46तूने मेरे सिर पर तेल नहीं मला; पर इसने मेरे पाँवों पर इत्र मला है।


## Luke 7:47 (id: 242007047)

47“इसलिए मैं तुझ से कहता हूँ; कि इसके पाप जो बहुत थे, क्षमा हुए, क्योंकि इसने बहुत प्रेम किया; पर जिसका थोड़ा क्षमा हुआ है, वह थोड़ा प्रेम करता है।”


## Luke 7:48 (id: 242007048)

48और उसने स्त्री से कहा, “तेरे पाप क्षमा हुए।”


## Luke 7:49 (id: 242007049)

49तब जो लोग उसके साथ भोजन करने बैठे थे, वे अपने\-अपने मन में सोचने लगे, “यह कौन है जो पापों को भी क्षमा करता है?”


## Luke 7:50 (id: 242007050)

50पर उसने स्त्री से कहा, “तेरे विश्वास ने तुझे बचा लिया है, कुशल से चली जा।”


## Luke 8:1 (id: 242008001)

1इसके बाद वह नगर\-नगर और गाँव\-गाँव प्रचार करता हुआ, और परमेश्वर के राज्य का सुसमाचार सुनाता हुआ, फिरने लगा, और वे बारह उसके साथ थे,


## Luke 8:2 (id: 242008002)

2और कुछ स्त्रियाँ भी जो दुष्टात्माओं से और बीमारियों से छुड़ाई गई थीं, और वे यह हैं मरियम जो मगदलीनी कहलाती थी, जिसमें से सात दुष्टात्माएँ निकली थीं,


## Luke 8:3 (id: 242008003)

3और हेरोदेस के भण्डारी खुज़ा की पत्नी योअन्ना और सूसन्नाह और बहुत सी और स्त्रियाँ, ये तो अपनी सम्पत्ति से उसकी सेवा करती थीं।


## Luke 8:4 (id: 242008004)

4जब बड़ी भीड़ इकट्ठी हुई, और नगर\-नगर के लोग उसके पास चले आते थे, तो उसने दृष्टान्त में कहा:


## Luke 8:5 (id: 242008005)

5“एक बोनेवाला बीज बोने निकला: बोते हुए कुछ मार्ग के किनारे गिरा, और रौंदा गया, और आकाश के पक्षियों ने उसे चुग लिया।


## Luke 8:6 (id: 242008006)

6और कुछ चट्टान पर गिरा, और उपजा, परन्तु नमी न मिलने से सूख गया।


## Luke 8:7 (id: 242008007)

7कुछ झाड़ियों के बीच में गिरा, और झाड़ियों ने साथ\-साथ बढ़कर उसे दबा लिया।


## Luke 8:8 (id: 242008008)

8और कुछ अच्छी भूमि पर गिरा, और उगकर सौ गुणा फल लाया।” यह कहकर उसने ऊँचे शब्द से कहा, “जिसके सुनने के कान हों वह सुन लें।”


## Luke 8:9 (id: 242008009)

9उसके चेलों ने उससे पूछा, “इस दृष्टान्त का अर्थ क्या है?”


## Luke 8:10 (id: 242008010)

10उसने कहा, “तुम को परमेश्वर के राज्य के भेदों की समझ दी गई है, पर औरों को दृष्टान्तों में सुनाया जाता है, इसलिए कि ‘वे देखते हुए भी न देखें, और सुनते हुए भी न समझें।’


## Luke 8:11 (id: 242008011)

11“दृष्टान्त का अर्थ यह है: बीज तो परमेश्वर का वचन है।


## Luke 8:12 (id: 242008012)

12मार्ग के किनारे के वे हैं, जिन्होंने सुना; तब शैतान आकर उनके मन में से वचन उठा ले जाता है, कि कहीं ऐसा न हो कि वे विश्वास करके उद्धार पाएँ।


## Luke 8:13 (id: 242008013)

13चट्टान पर के वे हैं, कि जब सुनते हैं, तो आनन्द से वचन को ग्रहण तो करते हैं, परन्तु जड़ न पकड़ने से वे थोड़ी देर तक विश्वास रखते हैं, और परीक्षा के समय बहक जाते हैं।


## Luke 8:14 (id: 242008014)

14जो झाड़ियों में गिरा, यह वे हैं, जो सुनते हैं, पर आगे चलकर चिन्ता और धन और जीवन के सुख\-विलास में फँस जाते हैं, और उनका फल नहीं पकता।


## Luke 8:15 (id: 242008015)

15पर अच्छी भूमि में के वे हैं, जो वचन सुनकर भले और उत्तम मन में सम्भाले रहते हैं, और धीरज से फल लाते हैं।


## Luke 8:16 (id: 242008016)

16“कोई दिया जलाकर बर्तन से नहीं ढाँकता, और न खाट के नीचे रखता है, परन्तु दीवट पर रखता है, कि भीतर आनेवाले प्रकाश पाएँ।


## Luke 8:17 (id: 242008017)

17कुछ छिपा नहीं, जो प्रगट न हो; और न कुछ गुप्त है, जो जाना न जाए, और प्रगट न हो।


## Luke 8:18 (id: 242008018)

18इसलिए सावधान रहो, कि तुम किस रीति से सुनते हो? क्योंकि जिसके पास है, उसे दिया जाएगा; और जिसके पास नहीं है, उससे वह भी ले लिया जाएगा, जिसे वह अपना समझता है।”


## Luke 8:19 (id: 242008019)

19उसकी माता और उसके भाई पास आए, पर भीड़ के कारण उससे भेंट न कर सके।


## Luke 8:20 (id: 242008020)

20और उससे कहा गया, “तेरी माता और तेरे भाई बाहर खड़े हुए तुझ से मिलना चाहते हैं।”


## Luke 8:21 (id: 242008021)

21उसने उसके उत्तर में उनसे कहा, “मेरी माता और मेरे भाई ये ही है, जो परमेश्वर का वचन सुनते और मानते हैं।”


## Luke 8:22 (id: 242008022)

22फिर एक दिन वह और उसके चेले नाव पर चढ़े, और उसने उनसे कहा, “आओ, झील के पार चलें।” अतः उन्होंने नाव खोल दी।


## Luke 8:23 (id: 242008023)

23पर जब नाव चल रही थी, तो वह सो गया: और झील पर आँधी आई, और नाव पानी से भरने लगी और वे जोखिम में थे।


## Luke 8:24 (id: 242008024)

24तब उन्होंने पास आकर उसे जगाया, और कहा, “स्वामी! स्वामी! हम नाश हुए जाते हैं।” तब उसने उठकर आँधी को और पानी की लहरों को डाँटा और वे थम गए, और शान्त हो गया।


## Luke 8:25 (id: 242008025)

25और उसने उनसे कहा, “तुम्हारा विश्वास कहाँ था?” पर वे डर गए, और अचम्भित होकर आपस में कहने लगे, “यह कौन है, जो आँधी और पानी को भी आज्ञा देता है, और वे उसकी मानते हैं?”


## Luke 8:26 (id: 242008026)

26फिर वे गिरासेनियों के देश में पहुँचे, जो उस पार गलील के सामने है।


## Luke 8:27 (id: 242008027)

27जब वह किनारे पर उतरा, तो उस नगर का एक मनुष्य उसे मिला, जिसमें दुष्टात्माएँ थीं। और बहुत दिनों से न कपड़े पहनता था और न घर में रहता था वरन् कब्रों में रहा करता था।


## Luke 8:28 (id: 242008028)

28वह यीशु को देखकर चिल्लाया, और उसके सामने गिरकर ऊँचे शब्द से कहा, “हे परमप्रधान परमेश्वर के पुत्र यीशु! मुझे तुझ से क्या काम? मैं तुझ से विनती करता हूँ, मुझे पीड़ा न दे।”


## Luke 8:29 (id: 242008029)

29क्योंकि वह उस अशुद्ध आत्मा को उस मनुष्य में से निकलने की आज्ञा दे रहा था, इसलिए कि वह उस पर बार बार प्रबल होती थी। और यद्यपि लोग उसे जंजीरों और बेड़ियों से बाँधते थे, तो भी वह बन्धनों को तोड़ डालता था, और दुष्टात्मा उसे जंगल में भगाए फिरती थी।


## Luke 8:30 (id: 242008030)

30यीशु ने उससे पूछा, “तेरा क्या नाम है?” उसने कहा, “सेना,” क्योंकि बहुत दुष्टात्माएँ उसमें समा गई थीं।


## Luke 8:31 (id: 242008031)

31और उन्होंने उससे विनती की, “हमें अथाह गड्ढे में जाने की आज्ञा न दे।”


## Luke 8:32 (id: 242008032)

32वहाँ पहाड़ पर सूअरों का एक बड़ा झुण्ड चर रहा था, अतः उन्होंने उससे विनती की, “हमें उनमें समाने दे।” अतः उसने उन्हें जाने दिया।


## Luke 8:33 (id: 242008033)

33तब दुष्टात्माएँ उस मनुष्य से निकलकर सूअरों में समा गई और वह झुण्ड कड़ाड़े पर से झपटकर झील में जा गिरा और डूब मरा।


## Luke 8:34 (id: 242008034)

34चरवाहे यह जो हुआ था देखकर भागे, और नगर में, और गाँवों में जाकर उसका समाचार कहा।


## Luke 8:35 (id: 242008035)

35और लोग यह जो हुआ था उसको देखने को निकले, और यीशु के पास आकर जिस मनुष्य से दुष्टात्माएँ निकली थीं, उसे यीशु के पाँवों के पास कपड़े पहने और सचेत बैठे हुए पाकर डर गए।


## Luke 8:36 (id: 242008036)

36और देखनेवालों ने उनको बताया, कि वह दुष्टात्मा का सताया हुआ मनुष्य किस प्रकार अच्छा हुआ।


## Luke 8:37 (id: 242008037)

37तब गिरासेनियों के आस\-पास के सब लोगों ने यीशु से विनती की, कि हमारे यहाँ से चला जा; क्योंकि उन पर बड़ा भय छा गया था। अतः वह नाव पर चढ़कर लौट गया।


## Luke 8:38 (id: 242008038)

38जिस मनुष्य से दुष्टात्माएँ निकली थीं वह उससे विनती करने लगा, कि मुझे अपने साथ रहने दे, परन्तु यीशु ने उसे विदा करके कहा।


## Luke 8:39 (id: 242008039)

39“अपने घर में लौट जा और लोगों से कह दे, कि परमेश्वर ने तेरे लिये कैसे बड़े\-बड़े काम किए हैं।” वह जाकर सारे नगर में प्रचार करने लगा, कि यीशु ने मेरे लिये कैसे बड़े\-बड़े काम किए।


## Luke 8:40 (id: 242008040)

40जब यीशु लौट रहा था, तो लोग उससे आनन्द के साथ मिले; क्योंकि वे सब उसकी प्रतीक्षा कर रहे थे।


## Luke 8:41 (id: 242008041)

41और देखो, याईर नाम एक मनुष्य जो आराधनालय का सरदार था, आया, और यीशु के पाँवों पर गिरकर उससे विनती करने लगा, “मेरे घर चल।”


## Luke 8:42 (id: 242008042)

42क्योंकि उसके बारह वर्ष की एकलौती बेटी थी, और वह मरने पर थी। जब वह जा रहा था, तब लोग उस पर गिरे पड़ते थे।


## Luke 8:43 (id: 242008043)

43और एक स्त्री ने जिसको बारह वर्ष से लहू बहने का रोग था, और जो अपनी सारी जीविका वैद्यों के पीछे व्यय कर चुकी थी और फिर भी किसी के हाथ से चंगी न हो सकी थी,


## Luke 8:44 (id: 242008044)

44पीछे से आकर उसके वस्त्र के आँचल को छुआ, और तुरन्त उसका लहू बहना थम गया।


## Luke 8:45 (id: 242008045)

45इस पर यीशु ने कहा, “मुझे किसने छुआ?” जब सब मुकरने लगे, तो पतरस और उसके साथियों ने कहा, “हे स्वामी, तुझे तो भीड़ दबा रही है और तुझ पर गिरी पड़ती है।”


## Luke 8:46 (id: 242008046)

46परन्तु यीशु ने कहा, “किसी ने मुझे छुआ है क्योंकि मैंने जान लिया है कि मुझ में से सामर्थ्य निकली है।”


## Luke 8:47 (id: 242008047)

47जब स्त्री ने देखा, कि मैं छिप नहीं सकती, तब काँपती हुई आई, और उसके पाँवों पर गिरकर सब लोगों के सामने बताया, कि मैंने किस कारण से तुझे छुआ, और कैसे तुरन्त चंगी हो गई।


## Luke 8:48 (id: 242008048)

48उसने उससे कहा, “पुत्री तेरे विश्वास ने तुझे चंगा किया है, कुशल से चली जा।”


## Luke 8:49 (id: 242008049)

49वह यह कह ही रहा था, कि किसी ने आराधनालय के सरदार के यहाँ से आकर कहा, “तेरी बेटी मर गई: गुरु को दुःख न दे।”


## Luke 8:50 (id: 242008050)

50यीशु ने सुनकर उसे उत्तर दिया, “मत डर; केवल विश्वास रख; तो वह बच जाएगी।”


## Luke 8:51 (id: 242008051)

51घर में आकर उसने पतरस, और यूहन्ना, और याकूब, और लड़की के माता\-पिता को छोड़ और किसी को अपने साथ भीतर आने न दिया।


## Luke 8:52 (id: 242008052)

52और सब उसके लिये रो पीट रहे थे, परन्तु उसने कहा, “रोओ मत; वह मरी नहीं परन्तु सो रही है।”


## Luke 8:53 (id: 242008053)

53वे यह जानकर, कि मर गई है, उसकी हँसी करने लगे।


## Luke 8:54 (id: 242008054)

54परन्तु उसने उसका हाथ पकड़ा, और पुकारकर कहा, “हे लड़की उठ!”


## Luke 8:55 (id: 242008055)

55तब उसके प्राण लौट आए और वह तुरन्त उठी; फिर उसने आज्ञा दी, कि उसे कुछ खाने को दिया जाए।


## Luke 8:56 (id: 242008056)

56उसके माता\-पिता चकित हुए, परन्तु उसने उन्हें चेतावनी दी, कि यह जो हुआ है, किसी से न कहना।


## Luke 9:1 (id: 242009001)

1फिर उसने बारहों को बुलाकर उन्हें सब दुष्टात्माओं और बीमारियों को दूर करने की सामर्थ्य और अधिकार दिया।


## Luke 9:2 (id: 242009002)

2और उन्हें परमेश्वर के राज्य का प्रचार करने, और बीमारों को अच्छा करने के लिये भेजा।


## Luke 9:3 (id: 242009003)

3और उसने उनसे कहा, “मार्ग के लिये कुछ न लेना: न तो लाठी, न झोली, न रोटी, न रुपये और न दो\-दो कुर्ते।


## Luke 9:4 (id: 242009004)

4और जिस किसी घर में तुम उतरो, वहीं रहो; और वहीं से विदा हो।


## Luke 9:5 (id: 242009005)

5जो कोई तुम्हें ग्रहण न करेगा उस नगर से निकलते हुए अपने पाँवों की धूल झाड़ डालो, कि उन पर गवाही हो।”


## Luke 9:6 (id: 242009006)

6अतः वे निकलकर गाँव\-गाँव सुसमाचार सुनाते, और हर कहीं लोगों को चंगा करते हुए फिरते रहे।


## Luke 9:7 (id: 242009007)

7और देश की चौथाई का राजा हेरोदेस यह सब सुनकर घबरा गया, क्योंकि कितनों ने कहा, कि यूहन्ना मरे हुओं में से जी उठा है।


## Luke 9:8 (id: 242009008)

8और कितनों ने यह, कि एलिय्याह दिखाई दिया है: औरों ने यह, कि पुराने भविष्यद्वक्ताओं में से कोई जी उठा है।


## Luke 9:9 (id: 242009009)

9परन्तु हेरोदेस ने कहा, “यूहन्ना का तो मैंने सिर कटवाया अब यह कौन है, जिसके विषय में ऐसी बातें सुनता हूँ?” और उसने उसे देखने की इच्छा की।


## Luke 9:10 (id: 242009010)

10फिर प्रेरितों ने लौटकर जो कुछ उन्होंने किया था, उसको बता दिया, और वह उन्हें अलग करके बैतसैदा नामक एक नगर को ले गया।


## Luke 9:11 (id: 242009011)

11यह जानकर भीड़ उसके पीछे हो ली, और वह आनन्द के साथ उनसे मिला, और उनसे परमेश्वर के राज्य की बातें करने लगा, और जो चंगे होना चाहते थे, उन्हें चंगा किया।


## Luke 9:12 (id: 242009012)

12जब दिन ढलने लगा, तो बारहों ने आकर उससे कहा, “भीड़ को विदा कर, कि चारों ओर के गाँवों और बस्तियों में जाकर अपने लिए रहने को स्थान, और भोजन का उपाय करें, क्योंकि हम यहाँ सुनसान जगह में हैं।”


## Luke 9:13 (id: 242009013)

13उसने उनसे कहा, “तुम ही उन्हें खाने को दो।” उन्होंने कहा, “हमारे पास पाँच रोटियाँ और दो मछली को छोड़ और कुछ नहीं; परन्तु हाँ, यदि हम जाकर इन सब लोगों के लिये भोजन मोल लें, तो हो सकता है।”


## Luke 9:14 (id: 242009014)

14(क्योंकि वहाँ पर लगभग पाँच हजार पुरुष थे।) और उसने अपने चेलों से कहा, “उन्हें पचास\-पचास करके पाँति में बैठा दो।”


## Luke 9:15 (id: 242009015)

15उन्होंने ऐसा ही किया, और सब को बैठा दिया।


## Luke 9:16 (id: 242009016)

16तब उसने वे पाँच रोटियाँ और दो मछलियाँ लीं, और स्वर्ग की और देखकर धन्यवाद किया, और तोड़\-तोड़कर चेलों को देता गया कि लोगों को परोसें।


## Luke 9:17 (id: 242009017)

17अतः सब खाकर तृप्त हुए, और बचे हुए टुकड़ों से बारह टोकरियाँ भरकर उठाई।


## Luke 9:18 (id: 242009018)

18जब वह एकान्त में प्रार्थना कर रहा था, और चेले उसके साथ थे, तो उसने उनसे पूछा, “लोग मुझे क्या कहते हैं?”


## Luke 9:19 (id: 242009019)

19उन्होंने उत्तर दिया, “यूहन्ना बपतिस्मा देनेवाला, और कोई\-कोई एलिय्याह, और कोई यह कि पुराने भविष्यद्वक्ताओं में से कोई जी उठा है।”


## Luke 9:20 (id: 242009020)

20उसने उनसे पूछा, “परन्तु तुम मुझे क्या कहते हो?” पतरस ने उत्तर दिया, “परमेश्वर का मसीह।”


## Luke 9:21 (id: 242009021)

21तब उसने उन्हें चेतावनी देकर कहा, “यह किसी से न कहना।”


## Luke 9:22 (id: 242009022)

22और उसने कहा, “मनुष्य के पुत्र के लिये अवश्य है, कि वह बहुत दुःख उठाए, और पुरनिए और प्रधान याजक और शास्त्री उसे तुच्छ समझकर मार डालें, और वह तीसरे दिन जी उठे।”


## Luke 9:23 (id: 242009023)

23उसने सबसे कहा, “यदि कोई मेरे पीछे आना चाहे, तो अपने आप से इन्कार करे और प्रतिदिन अपना क्रूस उठाए हुए मेरे पीछे हो ले।


## Luke 9:24 (id: 242009024)

24क्योंकि जो कोई अपना प्राण बचाना चाहेगा वह उसे खोएगा, परन्तु जो कोई मेरे लिये अपना प्राण खोएगा वही उसे बचाएगा।


## Luke 9:25 (id: 242009025)

25यदि मनुष्य सारे जगत को प्राप्त करे, और अपना प्राण खो दे, या उसकी हानि उठाए, तो उसे क्या लाभ होगा?


## Luke 9:26 (id: 242009026)

26जो कोई मुझसे और मेरी बातों से लजाएगा; मनुष्य का पुत्र भी जब अपनी, और अपने पिता की, और पवित्र स्वर्गदूतों की, महिमा सहित आएगा, तो उससे लजाएगा।


## Luke 9:27 (id: 242009027)

27मैं तुम से सच कहता हूँ, कि जो यहाँ खड़े हैं, उनमें से कोई\-कोई ऐसे हैं कि जब तक परमेश्वर का राज्य न देख लें, तब तक मृत्यु का स्वाद न चखेंगे।”


## Luke 9:28 (id: 242009028)

28इन बातों के कोई आठ दिन बाद वह पतरस, और यूहन्ना, और याकूब को साथ लेकर प्रार्थना करने के लिये पहाड़ पर गया।


## Luke 9:29 (id: 242009029)

29जब वह प्रार्थना कर ही रहा था, तो उसके चेहरे का रूप बदल गया, और उसका वस्त्र श्वेत होकर चमकने लगा।


## Luke 9:30 (id: 242009030)

30तब, मूसा और एलिय्याह, ये दो पुरुष उसके साथ बातें कर रहे थे।


## Luke 9:31 (id: 242009031)

31ये महिमा सहित दिखाई दिए, और उसके मरने की चर्चा कर रहे थे, जो यरूशलेम में होनेवाला था।


## Luke 9:32 (id: 242009032)

32पतरस और उसके साथी नींद से भरे थे, और जब अच्छी तरह सचेत हुए, तो उसकी महिमा; और उन दो पुरुषों को, जो उसके साथ खड़े थे, देखा।


## Luke 9:33 (id: 242009033)

33जब वे उसके पास से जाने लगे, तो पतरस ने यीशु से कहा, “हे स्वामी, हमारा यहाँ रहना भला है: अतः हम तीन मण्डप बनाएँ, एक तेरे लिये, एक मूसा के लिये, और एक एलिय्याह के लिये।” वह जानता न था, कि क्या कह रहा है।


## Luke 9:34 (id: 242009034)

34वह यह कह ही रहा था, कि एक बादल ने आकर उन्हें छा लिया, और जब वे उस बादल से घिरने लगे, तो डर गए।


## Luke 9:35 (id: 242009035)

35और उस बादल में से यह शब्द निकला, “यह मेरा पुत्र और मेरा चुना हुआ है, इसकी सुनो।”


## Luke 9:36 (id: 242009036)

36यह शब्द होते ही यीशु अकेला पाया गया; और वे चुप रहे, और जो कुछ देखा था, उसकी कोई बात उन दिनों में किसी से न कही।


## Luke 9:37 (id: 242009037)

37और दूसरे दिन जब वे पहाड़ से उतरे, तो एक बड़ी भीड़ उससे आ मिली।


## Luke 9:38 (id: 242009038)

38तब, भीड़ में से एक मनुष्य ने चिल्लाकर कहा, “हे गुरु, मैं तुझ से विनती करता हूँ, कि मेरे पुत्र पर कृपादृष्टि कर; क्योंकि वह मेरा एकलौता है।


## Luke 9:39 (id: 242009039)

39और देख, एक दुष्टात्मा उसे पकड़ती है, और वह एकाएक चिल्ला उठता है; और वह उसे ऐसा मरोड़ती है, कि वह मुँह में फेन भर लाता है; और उसे कुचलकर कठिनाई से छोड़ती है।


## Luke 9:40 (id: 242009040)

40और मैंने तेरे चेलों से विनती की, कि उसे निकालें; परन्तु वे न निकाल सके।”


## Luke 9:41 (id: 242009041)

41यीशु ने उत्तर दिया, “हे अविश्वासी और हठीले लोगों, मैं कब तक तुम्हारे साथ रहूँगा, और तुम्हारी सहूँगा? अपने पुत्र को यहाँ ले आ।”


## Luke 9:42 (id: 242009042)

42वह आ ही रहा था कि दुष्टात्मा ने उसे पटककर मरोड़ा, परन्तु यीशु ने अशुद्ध आत्मा को डाँटा और लड़के को अच्छा करके उसके पिता को सौंप दिया।


## Luke 9:43 (id: 242009043)

43तब सब लोग परमेश्वर के महासामर्थ्य से चकित हुए। परन्तु जब सब लोग उन सब कामों से जो वह करता था, अचम्भा कर रहे थे, तो उसने अपने चेलों से कहा,


## Luke 9:44 (id: 242009044)

44“ये बातें तुम्हारे कानों में पड़ी रहें, क्योंकि मनुष्य का पुत्र मनुष्यों के हाथ में पकड़वाया जाने को है।”


## Luke 9:45 (id: 242009045)

45परन्तु वे इस बात को न समझते थे, और यह उनसे छिपी रही; कि वे उसे जानने न पाएँ, और वे इस बात के विषय में उससे पूछने से डरते थे।


## Luke 9:46 (id: 242009046)

46फिर उनमें यह विवाद होने लगा, कि हम में से बड़ा कौन है?


## Luke 9:47 (id: 242009047)

47पर यीशु ने उनके मन का विचार जान लिया, और एक बालक को लेकर अपने पास खड़ा किया,


## Luke 9:48 (id: 242009048)

48और उनसे कहा, “जो कोई मेरे नाम से इस बालक को ग्रहण करता है, वह मुझे ग्रहण करता है; और जो कोई मुझे ग्रहण करता है, वह मेरे भेजनेवाले को ग्रहण करता है, क्योंकि जो तुम में सबसे छोटे से छोटा है, वही बड़ा है।”


## Luke 9:49 (id: 242009049)

49तब यूहन्ना ने कहा, “हे स्वामी, हमने एक मनुष्य को तेरे नाम से दुष्टात्माओं को निकालते देखा, और हमने उसे मना किया, क्योंकि वह हमारे साथ होकर तेरे पीछे नहीं हो लेता।”


## Luke 9:50 (id: 242009050)

50यीशु ने उससे कहा, “उसे मना मत करो; क्योंकि जो तुम्हारे विरोध में नहीं, वह तुम्हारी ओर है।”


## Luke 9:51 (id: 242009051)

51जब उसके ऊपर उठाए जाने के दिन पूरे होने पर थे, तो उसने यरूशलेम को जाने का विचार दृढ़ किया।


## Luke 9:52 (id: 242009052)

52और उसने अपने आगे दूत भेजे: वे सामरियों के एक गाँव में गए, कि उसके लिये जगह तैयार करें।


## Luke 9:53 (id: 242009053)

53परन्तु उन लोगों ने उसे उतरने न दिया, क्योंकि वह यरूशलेम को जा रहा था।


## Luke 9:54 (id: 242009054)

54यह देखकर उसके चेले याकूब और यूहन्ना ने कहा, “हे प्रभु; क्या तू चाहता है, कि हम आज्ञा दें, कि आकाश से आग गिरकर उन्हें भस्म कर दे?”


## Luke 9:55 (id: 242009055)

55परन्तु उसने फिरकर उन्हें डाँटा \[और कहा, “तुम नहीं जानते कि तुम कैसी आत्मा के हो। क्योंकि मनुष्य का पुत्र लोगों के प्राणों को नाश करने नहीं वरन् बचाने के लिये आया है।”]


## Luke 9:56 (id: 242009056)

56और वे किसी और गाँव में चले गए।


## Luke 9:57 (id: 242009057)

57जब वे मार्ग में चले जाते थे, तो किसी ने उससे कहा, “जहाँ\-जहाँ तू जाएगा, मैं तेरे पीछे हो लूँगा।”


## Luke 9:58 (id: 242009058)

58यीशु ने उससे कहा, “लोमड़ियों के भट और आकाश के पक्षियों के बसेरे होते हैं, पर मनुष्य के पुत्र को सिर रखने की भी जगह नहीं।”


## Luke 9:59 (id: 242009059)

59उसने दूसरे से कहा, “मेरे पीछे हो ले।” उसने कहा, “हे प्रभु, मुझे पहले जाने दे कि अपने पिता को गाड़ दूँ।”


## Luke 9:60 (id: 242009060)

60उसने उससे कहा, “मरे हुओं को अपने मुर्दे गाड़ने दे, पर तू जाकर परमेश्वर के राज्य की कथा सुना।”


## Luke 9:61 (id: 242009061)

61एक और ने भी कहा, “हे प्रभु, मैं तेरे पीछे हो लूँगा; पर पहले मुझे जाने दे कि अपने घर के लोगों से विदा हो आऊँ।”


## Luke 9:62 (id: 242009062)

62यीशु ने उससे कहा, “जो कोई अपना हाथ हल पर रखकर पीछे देखता है, वह परमेश्वर के राज्य के योग्य नहीं।”


## Luke 10:1 (id: 242010001)

1और इन बातों के बाद प्रभु ने सत्तर और मनुष्य नियुक्त किए और जिस\-जिस नगर और जगह को वह आप जाने पर था, वहाँ उन्हें दो\-दो करके अपने आगे भेजा।


## Luke 10:2 (id: 242010002)

2और उसने उनसे कहा, “पके खेत बहुत हैं; परन्तु मजदूर थोड़े हैं इसलिए खेत के स्वामी से विनती करो, कि वह अपने खेत काटने को मजदूर भेज दे।


## Luke 10:3 (id: 242010003)

3जाओ; देखों मैं तुम्हें भेड़ों के समान भेड़ियों के बीच में भेजता हूँ।


## Luke 10:4 (id: 242010004)

4इसलिए न बटुआ, न झोली, न जूते लो; और न मार्ग में किसी को नमस्कार करो।


## Luke 10:5 (id: 242010005)

5जिस किसी घर में जाओ, पहले कहो, ‘इस घर पर कल्याण हो।’


## Luke 10:6 (id: 242010006)

6यदि वहाँ कोई कल्याण के योग्य होगा; तो तुम्हारा कल्याण उस पर ठहरेगा, नहीं तो तुम्हारे पास लौट आएगा।


## Luke 10:7 (id: 242010007)

7उसी घर में रहो, और जो कुछ उनसे मिले, वही खाओ\-पीओ, क्योंकि मजदूर को अपनी मजदूरी मिलनी चाहिए; घर\-घर न फिरना।


## Luke 10:8 (id: 242010008)

8और जिस नगर में जाओ, और वहाँ के लोग तुम्हें उतारें, तो जो कुछ तुम्हारे सामने रखा जाए वही खाओ।


## Luke 10:9 (id: 242010009)

9वहाँ के बीमारों को चंगा करो: और उनसे कहो, ‘परमेश्वर का राज्य तुम्हारे निकट आ पहुँचा है।’


## Luke 10:10 (id: 242010010)

10परन्तु जिस नगर में जाओ, और वहाँ के लोग तुम्हें ग्रहण न करें, तो उसके बाजारों में जाकर कहो,


## Luke 10:11 (id: 242010011)

11‘तुम्हारे नगर की धूल भी, जो हमारे पाँवों में लगी है, हम तुम्हारे सामने झाड़ देते हैं, फिर भी यह जान लो, कि परमेश्वर का राज्य तुम्हारे निकट आ पहुँचा है।’


## Luke 10:12 (id: 242010012)

12मैं तुम से कहता हूँ, कि उस दिन उस नगर की दशा से सदोम की दशा अधिक सहने योग्य होगी।


## Luke 10:13 (id: 242010013)

13“हाय खुराजीन! हाय बैतसैदा! जो सामर्थ्य के काम तुम में किए गए, यदि वे सोर और सीदोन में किए जाते, तो टाट ओढ़कर और राख में बैठकर वे कब के मन फिराते।


## Luke 10:14 (id: 242010014)

14परन्तु न्याय के दिन तुम्हारी दशा से सोर और सीदोन की दशा अधिक सहने योग्य होगी।


## Luke 10:15 (id: 242010015)

15और हे कफरनहूम, क्या तू स्वर्ग तक ऊँचा किया जाएगा? तू तो अधोलोक तक नीचे जाएगा।


## Luke 10:16 (id: 242010016)

16“जो तुम्हारी सुनता है, वह मेरी सुनता है, और जो तुम्हें तुच्छ जानता है, वह मुझे तुच्छ जानता है; और जो मुझे तुच्छ जानता है, वह मेरे भेजनेवाले को तुच्छ जानता है।”


## Luke 10:17 (id: 242010017)

17वे सत्तर आनन्द से फिर आकर कहने लगे, “हे प्रभु, तेरे नाम से दुष्टात्मा भी हमारे वश में है।”


## Luke 10:18 (id: 242010018)

18उसने उनसे कहा, “मैं शैतान को बिजली के समान स्वर्ग से गिरा हुआ देख रहा था।


## Luke 10:19 (id: 242010019)

19मैंने तुम्हें साँपों और बिच्छुओं को रौंदने का, और शत्रु की सारी सामर्थ्य पर अधिकार दिया है; और किसी वस्तु से तुम्हें कुछ हानि न होगी।


## Luke 10:20 (id: 242010020)

20तो भी इससे आनन्दित मत हो, कि आत्मा तुम्हारे वश में हैं, परन्तु इससे आनन्दित हो कि तुम्हारे नाम स्वर्ग पर लिखे हैं।”


## Luke 10:21 (id: 242010021)

21उसी घड़ी वह पवित्र आत्मा में होकर आनन्द से भर गया, और कहा, “हे पिता, स्वर्ग और पृथ्वी के प्रभु, मैं तेरा धन्यवाद करता हूँ, कि तूने इन बातों को ज्ञानियों और समझदारों से छिपा रखा, और बालकों पर प्रगट किया, हाँ, हे पिता, क्योंकि तुझे यही अच्छा लगा।


## Luke 10:22 (id: 242010022)

22मेरे पिता ने मुझे सब कुछ सौंप दिया है; और कोई नहीं जानता कि पुत्र कौन है, केवल पिता और पिता कौन है यह भी कोई नहीं जानता, केवल पुत्र के और वह जिस पर पुत्र उसे प्रकट करना चाहे।”


## Luke 10:23 (id: 242010023)

23और चेलों की ओर मुड़कर अकेले में कहा, “धन्य हैं वे आँखें, जो ये बातें जो तुम देखते हो देखती हैं,


## Luke 10:24 (id: 242010024)

24क्योंकि मैं तुम से कहता हूँ, कि बहुत से भविष्यद्वक्ताओं और राजाओं ने चाहा, कि जो बातें तुम देखते हो देखें; पर न देखीं और जो बातें तुम सुनते हो सुनें, पर न सुनीं।”


## Luke 10:25 (id: 242010025)

25तब एक व्यवस्थापक उठा; और यह कहकर, उसकी परीक्षा करने लगा, “हे गुरु, अनन्त जीवन का वारिस होने के लिये मैं क्या करूँ?”


## Luke 10:26 (id: 242010026)

26उसने उससे कहा, “व्यवस्था में क्या लिखा है? तू कैसे पढ़ता है?”


## Luke 10:27 (id: 242010027)

27उसने उत्तर दिया, “तू प्रभु अपने परमेश्वर से अपने सारे मन और अपने सारे प्राण और अपनी सारी शक्ति और अपनी सारी बुद्धि के साथ प्रेम रख; और अपने पड़ोसी से अपने जैसा प्रेम रख।”


## Luke 10:28 (id: 242010028)

28उसने उससे कहा, “तूने ठीक उत्तर दिया, यही कर तो तू जीवित रहेगा।”


## Luke 10:29 (id: 242010029)

29परन्तु उसने अपने आपको धर्मी ठहराने की इच्छा से यीशु से पूछा, “तो मेरा पड़ोसी कौन है?”


## Luke 10:30 (id: 242010030)

30यीशु ने उत्तर दिया “एक मनुष्य यरूशलेम से यरीहो को जा रहा था, कि डाकुओं ने घेरकर उसके कपड़े उतार लिए, और मारपीट कर उसे अधमरा छोड़कर चले गए।


## Luke 10:31 (id: 242010031)

31और ऐसा हुआ कि उसी मार्ग से एक याजक जा रहा था, परन्तु उसे देखकर कतराकर चला गया।


## Luke 10:32 (id: 242010032)

32इसी रीति से एक लेवी उस जगह पर आया, वह भी उसे देखकर कतराकर चला गया।


## Luke 10:33 (id: 242010033)

33परन्तु एक सामरी यात्री वहाँ आ निकला, और उसे देखकर तरस खाया।


## Luke 10:34 (id: 242010034)

34और उसके पास आकर और उसके घावों पर तेल और दाखरस डालकर पट्टियाँ बाँधी, और अपनी सवारी पर चढ़ाकर सराय में ले गया, और उसकी सेवा टहल की।


## Luke 10:35 (id: 242010035)

35दूसरे दिन उसने दो दीनार निकालकर सराय के मालिक को दिए, और कहा, ‘इसकी सेवा टहल करना, और जो कुछ तेरा और लगेगा, वह मैं लौटने पर तुझे दे दूँगा।’


## Luke 10:36 (id: 242010036)

36अब तेरी समझ में जो डाकुओं में घिर गया था, इन तीनों में से उसका पड़ोसी कौन ठहरा?”


## Luke 10:37 (id: 242010037)

37उसने कहा, “वही जिसने उस पर तरस खाया।” यीशु ने उससे कहा, “जा, तू भी ऐसा ही कर।”


## Luke 10:38 (id: 242010038)

38फिर जब वे जा रहे थे, तो वह एक गाँव में गया, और मार्था नाम एक स्त्री ने उसे अपने घर में स्वागत किया।


## Luke 10:39 (id: 242010039)

39और मरियम नामक उसकी एक बहन थी; वह प्रभु के पाँवों के पास बैठकर उसका वचन सुनती थी।


## Luke 10:40 (id: 242010040)

40परन्तु मार्था सेवा करते\-करते घबरा गई और उसके पास आकर कहने लगी, “हे प्रभु, क्या तुझे कुछ भी चिन्ता नहीं कि मेरी बहन ने मुझे सेवा करने के लिये अकेली ही छोड़ दिया है? इसलिए उससे कह, मेरी सहायता करे।”


## Luke 10:41 (id: 242010041)

41प्रभु ने उसे उत्तर दिया, “मार्था, हे मार्था; तू बहुत बातों के लिये चिन्ता करती और घबराती है।


## Luke 10:42 (id: 242010042)

42परन्तु एक बात अवश्य है, और उस उत्तम भाग को मरियम ने चुन लिया है: जो उससे छीना न जाएगा।”


## Luke 11:1 (id: 242011001)

1फिर वह किसी जगह प्रार्थना कर रहा था। और जब वह प्रार्थना कर चुका, तो उसके चेलों में से एक ने उससे कहा, “हे प्रभु, जैसे यूहन्ना ने अपने चेलों को प्रार्थना करना सिखाया वैसे ही हमें भी तू सीखा दे।”


## Luke 11:2 (id: 242011002)

2उसने उनसे कहा, “जब तुम प्रार्थना करो, तो कहो: ‘हे पिता, तेरा नाम पवित्र माना जाए, तेरा राज्य आए।


## Luke 11:3 (id: 242011003)

3‘हमारी दिन भर की रोटी हर दिन हमें दिया कर।


## Luke 11:4 (id: 242011004)

4‘और हमारे पापों को क्षमा कर, क्योंकि हम भी अपने हर एक अपराधी को क्षमा करते हैं, और हमें परीक्षा में न ला।’”


## Luke 11:5 (id: 242011005)

5और उसने उनसे कहा, “तुम में से कौन है कि उसका एक मित्र हो, और वह आधी रात को उसके पास जाकर उससे कहे, ‘हे मित्र; मुझे तीन रोटियाँ दे।


## Luke 11:6 (id: 242011006)

6क्योंकि एक यात्री मित्र मेरे पास आया है, और उसके आगे रखने के लिये मेरे पास कुछ नहीं है।’


## Luke 11:7 (id: 242011007)

7और वह भीतर से उत्तर देता, कि मुझे दुःख न दे; अब तो द्वार बन्द है, और मेरे बालक मेरे पास बिछौने पर हैं, इसलिए मैं उठकर तुझे दे नहीं सकता।


## Luke 11:8 (id: 242011008)

8मैं तुम से कहता हूँ, यदि उसका मित्र होने पर भी उसे उठकर न दे, फिर भी उसके लज्जा छोड़कर माँगने के कारण उसे जितनी आवश्यकता हो उतनी उठकर देगा।


## Luke 11:9 (id: 242011009)

9और मैं तुम से कहता हूँ; कि माँगो, तो तुम्हें दिया जाएगा; ढूँढ़ो तो तुम पाओगे; खटखटाओ, तो तुम्हारे लिये खोला जाएगा।


## Luke 11:10 (id: 242011010)

10क्योंकि जो कोई माँगता है, उसे मिलता है; और जो ढूँढ़ता है, वह पाता है; और जो खटखटाता है, उसके लिये खोला जाएगा।


## Luke 11:11 (id: 242011011)

11तुम में से ऐसा कौन पिता होगा, कि जब उसका पुत्र रोटी माँगे, तो उसे पत्थर दे: या मछली माँगे, तो मछली के बदले उसे साँप दे?


## Luke 11:12 (id: 242011012)

12या अण्डा माँगे तो उसे बिच्छू दे?


## Luke 11:13 (id: 242011013)

13अतः जब तुम बुरे होकर अपने बच्चों को अच्छी वस्तुएँ देना जानते हो, तो तुम्हारा स्वर्गीय पिता अपने माँगनेवालों को पवित्र आत्मा क्यों न देगा।”


## Luke 11:14 (id: 242011014)

14फिर उसने एक गूँगी दुष्टात्मा को निकाला; जब दुष्टात्मा निकल गई, तो गूँगा बोलने लगा; और लोगों ने अचम्भा किया।


## Luke 11:15 (id: 242011015)

15परन्तु उनमें से कितनों ने कहा, “यह तो दुष्टात्माओं के प्रधान शैतान की सहायता से दुष्टात्माओं को निकालता है।”


## Luke 11:16 (id: 242011016)

16औरों ने उसकी परीक्षा करने के लिये उससे आकाश का एक चिन्ह माँगा।


## Luke 11:17 (id: 242011017)

17परन्तु उसने, उनके मन की बातें जानकर, उनसे कहा, “जिस\-जिस राज्य में फूट होती है, वह राज्य उजड़ जाता है; और जिस घर में फूट होती है, वह नाश हो जाता है।


## Luke 11:18 (id: 242011018)

18और यदि शैतान अपना ही विरोधी हो जाए, तो उसका राज्य कैसे बना रहेगा? क्योंकि तुम मेरे विषय में तो कहते हो, कि यह शैतान की सहायता से दुष्टात्मा निकालता है।


## Luke 11:19 (id: 242011019)

19भला यदि मैं शैतान की सहायता से दुष्टात्माओं को निकालता हूँ, तो तुम्हारी सन्तान किसकी सहायता से निकालते हैं? इसलिए वे ही तुम्हारा न्याय चुकाएँगे।


## Luke 11:20 (id: 242011020)

20परन्तु यदि मैं परमेश्वर की सामर्थ्य से दुष्टात्माओं को निकालता हूँ, तो परमेश्वर का राज्य तुम्हारे पास आ पहुँचा।


## Luke 11:21 (id: 242011021)

21जब बलवन्त मनुष्य हथियार बाँधे हुए अपने घर की रखवाली करता है, तो उसकी सम्पत्ति बची रहती है।


## Luke 11:22 (id: 242011022)

22पर जब उससे बढ़कर कोई और बलवन्त चढ़ाई करके उसे जीत लेता है, तो उसके वे हथियार जिन पर उसका भरोसा था, छीन लेता है और उसकी सम्पत्ति लूटकर बाँट देता है।


## Luke 11:23 (id: 242011023)

23जो मेरे साथ नहीं वह मेरे विरोध में है, और जो मेरे साथ नहीं बटोरता वह बिखेरता है।


## Luke 11:24 (id: 242011024)

24“जब अशुद्ध आत्मा मनुष्य में से निकल जाती है तो सूखी जगहों में विश्राम ढूँढ़ती फिरती है, और जब नहीं पाती तो कहती है, कि मैं अपने उसी घर में जहाँ से निकली थी लौट जाऊँगी।


## Luke 11:25 (id: 242011025)

25और आकर उसे झाड़ा\-बुहारा और सजा\-सजाया पाती है।


## Luke 11:26 (id: 242011026)

26तब वह आकर अपने से और बुरी सात आत्माओं को अपने साथ ले आती है, और वे उसमें समाकर वास करती हैं, और उस मनुष्य की पिछली दशा पहले से भी बुरी हो जाती है।”


## Luke 11:27 (id: 242011027)

27जब वह ये बातें कह ही रहा था तो भीड़ में से किसी स्त्री ने ऊँचे शब्द से कहा, “धन्य है वह गर्भ जिसमें तू रहा और वे स्तन, जो तूने चूसे।”


## Luke 11:28 (id: 242011028)

28उसने कहा, “हाँ; परन्तु धन्य वे हैं, जो परमेश्वर का वचन सुनते और मानते हैं।”


## Luke 11:29 (id: 242011029)

29जब बड़ी भीड़ इकट्ठी होती जाती थी तो वह कहने लगा, “इस युग के लोग बुरे हैं; वे चिन्ह ढूँढ़ते हैं; पर योना के चिन्ह को छोड़ कोई और चिन्ह उन्हें न दिया जाएगा।


## Luke 11:30 (id: 242011030)

30जैसा योना नीनवे के लोगों के लिये चिन्ह ठहरा, वैसा ही मनुष्य का पुत्र भी इस युग के लोगों के लिये ठहरेगा।


## Luke 11:31 (id: 242011031)

31दक्षिण की रानी न्याय के दिन इस समय के मनुष्यों के साथ उठकर, उन्हें दोषी ठहराएगी, क्योंकि वह सुलैमान का ज्ञान सुनने को पृथ्वी की छोर से आई, और देखो यहाँ वह है जो सुलैमान से भी बड़ा है।


## Luke 11:32 (id: 242011032)

32नीनवे के लोग न्याय के दिन इस समय के लोगों के साथ खड़े होकर, उन्हें दोषी ठहराएँगे; क्योंकि उन्होंने योना का प्रचार सुनकर मन फिराया और देखो, यहाँ वह है, जो योना से भी बड़ा है।


## Luke 11:33 (id: 242011033)

33“कोई मनुष्य दीया जला के तलघर में, या पैमाने के नीचे नहीं रखता, परन्तु दीवट पर रखता है कि भीतर आनेवाले उजियाला पाएँ।


## Luke 11:34 (id: 242011034)

34तेरे शरीर का दीया तेरी आँख है, इसलिए जब तेरी आँख निर्मल है, तो तेरा सारा शरीर भी उजियाला है; परन्तु जब वह बुरी है, तो तेरा शरीर भी अंधेरा है।


## Luke 11:35 (id: 242011035)

35इसलिए सावधान रहना, कि जो उजियाला तुझ में है वह अंधेरा न हो जाए।


## Luke 11:36 (id: 242011036)

36इसलिए यदि तेरा सारा शरीर उजियाला हो, और उसका कोई भाग अंधेरा न रहे, तो सब का सब ऐसा उजियाला होगा, जैसा उस समय होता है, जब दीया अपनी चमक से तुझे उजाला देता है।”


## Luke 11:37 (id: 242011037)

37जब वह बातें कर रहा था, तो किसी फरीसी ने उससे विनती की, कि मेरे यहाँ भोजन कर; और वह भीतर जाकर भोजन करने बैठा।


## Luke 11:38 (id: 242011038)

38फरीसी ने यह देखकर अचम्भा किया कि उसने भोजन करने से पहले हाथ\-पैर नहीं धोये।


## Luke 11:39 (id: 242011039)

39प्रभु ने उससे कहा, “हे फरीसियों, तुम कटोरे और थाली को ऊपर\-ऊपर तो माँजते हो, परन्तु तुम्हारे भीतर अंधेर और दुष्टता भरी है।


## Luke 11:40 (id: 242011040)

40हे निर्बुद्धियों, जिसने बाहर का भाग बनाया, क्या उसने भीतर का भाग नहीं बनाया?


## Luke 11:41 (id: 242011041)

41परन्तु हाँ, भीतरवाली वस्तुओं को दान कर दो, तब सब कुछ तुम्हारे लिये शुद्ध हो जाएगा।


## Luke 11:42 (id: 242011042)

42“पर हे फरीसियों, तुम पर हाय! तुम पोदीने और सुदाब का, और सब भाँति के साग\-पात का दसवाँ अंश देते हो, परन्तु न्याय को और परमेश्वर के प्रेम को टाल देते हो; चाहिए तो था कि इन्हें भी करते रहते और उन्हें भी न छोड़ते।


## Luke 11:43 (id: 242011043)

43हे फरीसियों, तुम पर हाय! तुम आराधनालयों में मुख्य\-मुख्य आसन और बाजारों में नमस्कार चाहते हो।


## Luke 11:44 (id: 242011044)

44हाय तुम पर! क्योंकि तुम उन छिपी कब्रों के समान हो, जिन पर लोग चलते हैं, परन्तु नहीं जानते।”


## Luke 11:45 (id: 242011045)

45तब एक व्यवस्थापक ने उसको उत्तर दिया, “हे गुरु, इन बातों के कहने से तू हमारी निन्दा करता है।”


## Luke 11:46 (id: 242011046)

46उसने कहा, “हे व्यवस्थापकों, तुम पर भी हाय! तुम ऐसे बोझ जिनको उठाना कठिन है, मनुष्यों पर लादते हो परन्तु तुम आप उन बोझों को अपनी एक उँगली से भी नहीं छूते।


## Luke 11:47 (id: 242011047)

47हाय तुम पर! तुम उन भविष्यद्वक्ताओं की कब्रें बनाते हो, जिन्हें तुम्हारे पूर्वजों ने मार डाला था।


## Luke 11:48 (id: 242011048)

48अतः तुम गवाह हो, और अपने पूर्वजों के कामों से सहमत हो; क्योंकि उन्होंने तो उन्हें मार डाला और तुम उनकी कब्रें बनाते हो।


## Luke 11:49 (id: 242011049)

49इसलिए परमेश्वर की बुद्धि ने भी कहा है, कि मैं उनके पास भविष्यद्वक्ताओं और प्रेरितों को भेजूँगी, और वे उनमें से कितनों को मार डालेंगे, और कितनों को सताएँगे।


## Luke 11:50 (id: 242011050)

50ताकि जितने भविष्यद्वक्ताओं का लहू जगत की उत्पत्ति से बहाया गया है, सब का लेखा, इस युग के लोगों से लिया जाए,


## Luke 11:51 (id: 242011051)

51हाबिल की हत्या से लेकर जकर्याह की हत्या तक जो वेदी और मन्दिर के बीच में मारा गया: मैं तुम से सच कहता हूँ; उसका लेखा इसी समय के लोगों से लिया जाएगा।


## Luke 11:52 (id: 242011052)

52हाय तुम व्यवस्थापकों पर! कि तुम ने ज्ञान की कुँजी ले तो ली, परन्तु तुम ने आप ही प्रवेश नहीं किया, और प्रवेश करनेवालों को भी रोक दिया।”


## Luke 11:53 (id: 242011053)

53जब वह वहाँ से निकला, तो शास्त्री और फरीसी बहुत पीछे पड़ गए और छेड़ने लगे, कि वह बहुत सी बातों की चर्चा करे,


## Luke 11:54 (id: 242011054)

54और उसकी घात में लगे रहे, कि उसके मुँह की कोई बात पकड़ें।


## Luke 12:1 (id: 242012001)

1इतने में जब हजारों की भीड़ लग गई, यहाँ तक कि एक दूसरे पर गिरे पड़ते थे, तो वह सबसे पहले अपने चेलों से कहने लगा, “फरीसियों के कपटरूपी ख़मीर से सावधान रहना।


## Luke 12:2 (id: 242012002)

2कुछ ढँपा नहीं, जो खोला न जाएगा; और न कुछ छिपा है, जो जाना न जाएगा।


## Luke 12:3 (id: 242012003)

3इसलिए जो कुछ तुम ने अंधेरे में कहा है, वह उजाले में सुना जाएगा; और जो तुम ने भीतर के कमरों में कानों कान कहा है, वह छतों पर प्रचार किया जाएगा।


## Luke 12:4 (id: 242012004)

4“परन्तु मैं तुम से जो मेरे मित्र हो कहता हूँ, कि जो शरीर को मार सकते हैं और उससे ज्यादा और कुछ नहीं कर सकते, उनसे मत डरो।


## Luke 12:5 (id: 242012005)

5मैं तुम्हें चेतावनी देता हूँ कि तुम्हें किस से डरना चाहिए, मारने के बाद जिसको नरक में डालने का अधिकार है, उसी से डरो; वरन् मैं तुम से कहता हूँ उसी से डरो।


## Luke 12:6 (id: 242012006)

6क्या दो पैसे की पाँच गौरैयाँ नहीं बिकती? फिर भी परमेश्वर उनमें से एक को भी नहीं भूलता।


## Luke 12:7 (id: 242012007)

7वरन् तुम्हारे सिर के सब बाल भी गिने हुए हैं, अतः डरो नहीं, तुम बहुत गौरैयों से बढ़कर हो।


## Luke 12:8 (id: 242012008)

8“मैं तुम से कहता हूँ जो कोई मनुष्यों के सामने मुझे मान लेगा उसे मनुष्य का पुत्र भी परमेश्वर के स्वर्गदूतों के सामने मान लेगा।


## Luke 12:9 (id: 242012009)

9परन्तु जो मनुष्यों के सामने मुझे इन्कार करे उसका परमेश्वर के स्वर्गदूतों के सामने इन्कार किया जाएगा।


## Luke 12:10 (id: 242012010)

10“जो कोई मनुष्य के पुत्र के विरोध में कोई बात कहे, उसका वह अपराध क्षमा किया जाएगा। परन्तु जो पवित्र आत्मा की निन्दा करें, उसका अपराध क्षमा नहीं किया जाएगा।


## Luke 12:11 (id: 242012011)

11“जब लोग तुम्हें आराधनालयों और अधिपतियों और अधिकारियों के सामने ले जाएँ, तो चिन्ता न करना कि हम किस रीति से या क्या उत्तर दें, या क्या कहें।


## Luke 12:12 (id: 242012012)

12क्योंकि पवित्र आत्मा उसी घड़ी तुम्हें सीखा देगा, कि क्या कहना चाहिए।”


## Luke 12:13 (id: 242012013)

13फिर भीड़ में से एक ने उससे कहा, “हे गुरु, मेरे भाई से कह, कि पिता की सम्पत्ति मुझे बाँट दे।”


## Luke 12:14 (id: 242012014)

14उसने उससे कहा, “हे मनुष्य, किसने मुझे तुम्हारा न्यायी या बाँटनेवाला नियुक्त किया है?”


## Luke 12:15 (id: 242012015)

15और उसने उनसे कहा, “सावधान रहो, और हर प्रकार के लोभ से अपने आपको बचाए रखो; क्योंकि किसी का जीवन उसकी सम्पत्ति की बहुतायत से नहीं होता।”


## Luke 12:16 (id: 242012016)

16उसने उनसे एक दृष्टान्त कहा, “किसी धनवान की भूमि में बड़ी उपज हुई।


## Luke 12:17 (id: 242012017)

17तब वह अपने मन में विचार करने लगा, कि मैं क्या करूँ, क्योंकि मेरे यहाँ जगह नहीं, जहाँ अपनी उपज इत्यादि रखूँ।


## Luke 12:18 (id: 242012018)

18और उसने कहा, ‘मैं यह करूँगा: मैं अपनी बखारियाँ तोड़कर उनसे बड़ी बनाऊँगा; और वहाँ अपना सब अन्न और सम्पत्ति रखूँगा;


## Luke 12:19 (id: 242012019)

19और अपने प्राण से कहूँगा, कि प्राण, तेरे पास बहुत वर्षों के लिये बहुत सम्पत्ति रखी है; चैन कर, खा, पी, सुख से रह।’


## Luke 12:20 (id: 242012020)

20परन्तु परमेश्वर ने उससे कहा, ‘हे मूर्ख! इसी रात तेरा प्राण तुझ से ले लिया जाएगा; तब जो कुछ तूने इकट्ठा किया है, वह किसका होगा?’


## Luke 12:21 (id: 242012021)

21ऐसा ही वह मनुष्य भी है जो अपने लिये धन बटोरता है, परन्तु परमेश्वर की दृष्टि में धनी नहीं।”


## Luke 12:22 (id: 242012022)

22फिर उसने अपने चेलों से कहा, “इसलिए मैं तुम से कहता हूँ, अपने जीवन की चिन्ता न करो, कि हम क्या खाएँगे; न अपने शरीर की, कि क्या पहनेंगे।


## Luke 12:23 (id: 242012023)

23क्योंकि भोजन से प्राण, और वस्त्र से शरीर बढ़कर है।


## Luke 12:24 (id: 242012024)

24कौवों पर ध्यान दो; वे न बोते हैं, न काटते; न उनके भण्डार और न खत्ता होता है; फिर भी परमेश्वर उन्हें खिलाता है। तुम्हारा मूल्य पक्षियों से कहीं अधिक है


## Luke 12:25 (id: 242012025)

25तुम में से ऐसा कौन है, जो चिन्ता करने से अपने जीवनकाल में एक घड़ी भी बढ़ा सकता है?


## Luke 12:26 (id: 242012026)

26इसलिए यदि तुम सबसे छोटा काम भी नहीं कर सकते, तो और बातों के लिये क्यों चिन्ता करते हो?


## Luke 12:27 (id: 242012027)

27सोसनों पर ध्यान करो, कि वे कैसे बढ़ते हैं; वे न परिश्रम करते, न काटते हैं; फिर भी मैं तुम से कहता हूँ, कि सुलैमान भी अपने सारे वैभव में, उनमें से किसी एक के समान वस्त्र पहने हुए न था।


## Luke 12:28 (id: 242012028)

28इसलिए यदि परमेश्वर मैदान की घास को जो आज है, और कल भट्ठी में झोंकी जाएगी, ऐसा पहनाता है; तो हे अल्पविश्वासियों, वह तुम्हें अधिक क्यों न पहनाएगा?


## Luke 12:29 (id: 242012029)

29और तुम इस बात की खोज में न रहो, कि क्या खाएँगे और क्या पीएँगे, और न सन्देह करो।


## Luke 12:30 (id: 242012030)

30क्योंकि संसार की जातियाँ इन सब वस्तुओं की खोज में रहती हैं और तुम्हारा पिता जानता है, कि तुम्हें इन वस्तुओं की आवश्यकता है।


## Luke 12:31 (id: 242012031)

31परन्तु उसके राज्य की खोज में रहो, तो ये वस्तुएँ भी तुम्हें मिल जाएँगी।


## Luke 12:32 (id: 242012032)

32“हे छोटे झुण्ड, मत डर; क्योंकि तुम्हारे पिता को यह भाया है, कि तुम्हें राज्य दे।


## Luke 12:33 (id: 242012033)

33अपनी सम्पत्ति बेचकर दान कर दो; और अपने लिये ऐसे बटुए बनाओ, जो पुराने नहीं होते, अर्थात् स्वर्ग पर ऐसा धन इकट्ठा करो जो घटता नहीं, जिसके निकट चोर नहीं जाता, और कीड़ा नाश नहीं करता।


## Luke 12:34 (id: 242012034)

34क्योंकि जहाँ तुम्हारा धन है, वहाँ तुम्हारा मन भी लगा रहेगा।


## Luke 12:35 (id: 242012035)

35“तुम्हारी कमर बंधी रहें, और तुम्हारे दीये जलते रहें।


## Luke 12:36 (id: 242012036)

36और तुम उन मनुष्यों के समान बनो, जो अपने स्वामी की प्रतीक्षा कर रहे हों, कि वह विवाह से कब लौटेगा; कि जब वह आकर द्वार खटखटाएँ तो तुरन्त उसके लिए खोल दें।


## Luke 12:37 (id: 242012037)

37धन्य हैं वे दास, जिन्हें स्वामी आकर जागते पाए; मैं तुम से सच कहता हूँ, कि वह कमर बाँधकर उन्हें भोजन करने को बैठाएगा, और पास आकर उनकी सेवा करेगा।


## Luke 12:38 (id: 242012038)

38यदि वह रात के दूसरे पहर या तीसरे पहर में आकर उन्हें जागते पाए, तो वे दास धन्य हैं।


## Luke 12:39 (id: 242012039)

39परन्तु तुम यह जान रखो, कि यदि घर का स्वामी जानता, कि चोर किस घड़ी आएगा, तो जागता रहता, और अपने घर में सेंध लगने न देता।


## Luke 12:40 (id: 242012040)

40तुम भी तैयार रहो; क्योंकि जिस घड़ी तुम सोचते भी नहीं, उस घड़ी मनुष्य का पुत्र आ जाएगा।”


## Luke 12:41 (id: 242012041)

41तब पतरस ने कहा, “हे प्रभु, क्या यह दृष्टान्त तू हम ही से या सबसे कहता है।”


## Luke 12:42 (id: 242012042)

42प्रभु ने कहा, “वह विश्वासयोग्य और बुद्धिमान भण्डारी कौन है, जिसका स्वामी उसे नौकर\-चाकरों पर सरदार ठहराए कि उन्हें समय पर भोजन सामग्री दे।


## Luke 12:43 (id: 242012043)

43धन्य है वह दास, जिसे उसका स्वामी आकर ऐसा ही करते पाए।


## Luke 12:44 (id: 242012044)

44मैं तुम से सच कहता हूँ; वह उसे अपनी सब सम्पत्ति पर अधिकारी ठहराएगा।


## Luke 12:45 (id: 242012045)

45परन्तु यदि वह दास सोचने लगे, कि मेरा स्वामी आने में देर कर रहा है, और दासों और दासियों को मारने\-पीटने और खाने\-पीने और पियक्कड़ होने लगे।


## Luke 12:46 (id: 242012046)

46तो उस दास का स्वामी ऐसे दिन, जब वह उसकी प्रतीक्षा न कर रहा हो, और ऐसी घड़ी जिसे वह जानता न हो, आएगा और उसे भारी ताड़ना देकर उसका भाग विश्वासघाती के साथ ठहराएगा।


## Luke 12:47 (id: 242012047)

47और वह दास जो अपने स्वामी की इच्छा जानता था, और तैयार न रहा और न उसकी इच्छा के अनुसार चला, बहुत मार खाएगा।


## Luke 12:48 (id: 242012048)

48परन्तु जो नहीं जानकर मार खाने के योग्य काम करे वह थोड़ी मार खाएगा, इसलिए जिसे बहुत दिया गया है, उससे बहुत माँगा जाएगा; और जिसे बहुत सौंपा गया है, उससे बहुत लिया जाएगा।


## Luke 12:49 (id: 242012049)

49“मैं पृथ्वी पर आग लगाने आया हूँ; और क्या चाहता हूँ केवल यह कि अभी सुलग जाती!


## Luke 12:50 (id: 242012050)

50मुझे तो एक बपतिस्मा लेना है; और जब तक वह न हो ले तब तक मैं कैसी व्यथा में रहूँगा!


## Luke 12:51 (id: 242012051)

51क्या तुम समझते हो कि मैं पृथ्वी पर मिलाप कराने आया हूँ? मैं तुम से कहता हूँ; नहीं, वरन् अलग कराने आया हूँ।


## Luke 12:52 (id: 242012052)

52क्योंकि अब से एक घर में पाँच जन आपस में विरोध रखेंगे, तीन दो से दो तीन से।


## Luke 12:53 (id: 242012053)

53पिता पुत्र से, और पुत्र पिता से विरोध रखेगा; माँ बेटी से, और बेटी माँ से, सास बहू से, और बहू सास से विरोध रखेगी।”


## Luke 12:54 (id: 242012054)

54और उसने भीड़ से भी कहा, “जब बादल को पश्चिम से उठते देखते हो, तो तुरन्त कहते हो, कि वर्षा होगी; और ऐसा ही होता है।


## Luke 12:55 (id: 242012055)

55और जब दक्षिणी हवा चलती देखते हो तो कहते हो, कि लूह चलेगी, और ऐसा ही होता है।


## Luke 12:56 (id: 242012056)

56हे कपटियों, तुम धरती और आकाश के रूप में भेद कर सकते हो, परन्तु इस युग के विषय में क्यों भेद करना नहीं जानते?


## Luke 12:57 (id: 242012057)

57“तुम आप ही निर्णय क्यों नहीं कर लेते, कि उचित क्या है?


## Luke 12:58 (id: 242012058)

58जब तू अपने मुद्दई के साथ न्यायाधीश के पास जा रहा है, तो मार्ग ही में उससे छूटने का यत्न कर ले ऐसा न हो, कि वह तुझे न्यायी के पास खींच ले जाए, और न्यायी तुझे सिपाही को सौंपे और सिपाही तुझे बन्दीगृह में डाल दे।


## Luke 12:59 (id: 242012059)

59मैं तुम से कहता हूँ, कि जब तक तू पाई\-पाई न चुका देगा तब तक वहाँ से छूटने न पाएगा।”


## Luke 13:1 (id: 242013001)

1उस समय कुछ लोग आ पहुँचे, और यीशु से उन गलीलियों की चर्चा करने लगे, जिनका लहू पिलातुस ने उन ही के बलिदानों के साथ मिलाया था।


## Luke 13:2 (id: 242013002)

2यह सुनकर यीशु ने उनको उत्तर में यह कहा, “क्या तुम समझते हो, कि ये गलीली बाकी गलीलियों से पापी थे कि उन पर ऐसी विपत्ति पड़ी?


## Luke 13:3 (id: 242013003)

3मैं तुम से कहता हूँ, कि नहीं; परन्तु यदि तुम मन न फिराओगे तो तुम सब भी इसी रीति से नाश होंगे।


## Luke 13:4 (id: 242013004)

4या क्या तुम समझते हो, कि वे अठारह जन जिन पर शीलोह का गुम्मट गिरा, और वे दबकर मर गए: यरूशलेम के और सब रहनेवालों से अधिक अपराधी थे?


## Luke 13:5 (id: 242013005)

5मैं तुम से कहता हूँ, कि नहीं; परन्तु यदि तुम मन न फिराओगे तो तुम भी सब इसी रीति से नाश होंगे।”


## Luke 13:6 (id: 242013006)

6फिर उसने यह दृष्टान्त भी कहा, “किसी की अंगूर की बारी में एक अंजीर का पेड़ लगा हुआ था: वह उसमें फल ढूँढ़ने आया, परन्तु न पाया।


## Luke 13:7 (id: 242013007)

7तब उसने बारी के रखवाले से कहा, ‘देख तीन वर्ष से मैं इस अंजीर के पेड़ में फल ढूँढ़ने आता हूँ, परन्तु नहीं पाता, इसे काट डाल कि यह भूमि को भी क्यों रोके रहे?’


## Luke 13:8 (id: 242013008)

8उसने उसको उत्तर दिया, कि हे स्वामी, इसे इस वर्ष तो और रहने दे; कि मैं इसके चारों ओर खोदकर खाद डालूँ।


## Luke 13:9 (id: 242013009)

9अतः आगे को फले तो भला, नहीं तो उसे काट डालना।”


## Luke 13:10 (id: 242013010)

10सब्त के दिन वह एक आराधनालय में उपदेश दे रहा था।


## Luke 13:11 (id: 242013011)

11वहाँ एक स्त्री थी, जिसे अठारह वर्ष से एक दुर्बल करनेवाली दुष्टात्मा लगी थी, और वह कुबड़ी हो गई थी, और किसी रीति से सीधी नहीं हो सकती थी।


## Luke 13:12 (id: 242013012)

12यीशु ने उसे देखकर बुलाया, और कहा, “हे नारी, तू अपनी दुर्बलता से छूट गई।”


## Luke 13:13 (id: 242013013)

13तब उसने उस पर हाथ रखे, और वह तुरन्त सीधी हो गई, और परमेश्वर की बड़ाई करने लगी।


## Luke 13:14 (id: 242013014)

14इसलिए कि यीशु ने सब्त के दिन उसे अच्छा किया था, आराधनालय का सरदार रिसियाकर लोगों से कहने लगा, “छः दिन हैं, जिनमें काम करना चाहिए, अतः उन ही दिनों में आकर चंगे हो; परन्तु सब्त के दिन में नहीं।”


## Luke 13:15 (id: 242013015)

15यह सुनकर प्रभु ने उत्तर देकर कहा, “हे कपटियों, क्या सब्त के दिन तुम में से हर एक अपने बैल या गदहे को थान से खोलकर पानी पिलाने नहीं ले जाता?


## Luke 13:16 (id: 242013016)

16और क्या उचित न था, कि यह स्त्री जो अब्राहम की बेटी है, जिसे शैतान ने अठारह वर्ष से बाँध रखा था, सब्त के दिन इस बन्धन से छुड़ाई जाती?”


## Luke 13:17 (id: 242013017)

17जब उसने ये बातें कहीं, तो उसके सब विरोधी लज्जित हो गए, और सारी भीड़ उन महिमा के कामों से जो वह करता था, आनन्दित हुई।


## Luke 13:18 (id: 242013018)

18फिर उसने कहा, “परमेश्वर का राज्य किसके समान है? और मैं उसकी उपमा किस से दूँ?


## Luke 13:19 (id: 242013019)

19वह राई के एक दाने के समान है, जिसे किसी मनुष्य ने लेकर अपनी बारी में बोया: और वह बढ़कर पेड़ हो गया; और आकाश के पक्षियों ने उसकी डालियों पर बसेरा किया।”


## Luke 13:20 (id: 242013020)

20उसने फिर कहा, “मैं परमेश्वर के राज्य कि उपमा किस से दूँ?


## Luke 13:21 (id: 242013021)

21वह ख़मीर के समान है, जिसको किसी स्त्री ने लेकर तीन पसेरी आटे में मिलाया, और होते\-होते सब आटा ख़मीर हो गया।”


## Luke 13:22 (id: 242013022)

22वह नगर\-नगर, और गाँव\-गाँव होकर उपदेश देता हुआ यरूशलेम की ओर जा रहा था।


## Luke 13:23 (id: 242013023)

23और किसी ने उससे पूछा, “हे प्रभु, क्या उद्धार पानेवाले थोड़े हैं?” उसने उनसे कहा,


## Luke 13:24 (id: 242013024)

24“सकेत द्वार से प्रवेश करने का यत्न करो, क्योंकि मैं तुम से कहता हूँ, कि बहुत से प्रवेश करना चाहेंगे, और न कर सकेंगे।


## Luke 13:25 (id: 242013025)

25जब घर का स्वामी उठकर द्वार बन्द कर चुका हो, और तुम बाहर खड़े हुए द्वार खटखटाकर कहने लगो, ‘हे प्रभु, हमारे लिये खोल दे,’ और वह उत्तर दे कि मैं तुम्हें नहीं जानता, तुम कहाँ के हो?


## Luke 13:26 (id: 242013026)

26तब तुम कहने लगोगे, ‘कि हमने तेरे सामने खाया\-पीया और तूने हमारे बजारों में उपदेश दिया।’


## Luke 13:27 (id: 242013027)

27परन्तु वह कहेगा, मैं तुम से कहता हूँ, ‘मैं नहीं जानता तुम कहाँ से हो। हे कुकर्म करनेवालों, तुम सब मुझसे दूर हो।’


## Luke 13:28 (id: 242013028)

28वहाँ रोना और दाँत पीसना होगा, जब तुम अब्राहम और इसहाक और याकूब और सब भविष्यद्वक्ताओं को परमेश्वर के राज्य में बैठे, और अपने आपको बाहर निकाले हुए देखोगे।


## Luke 13:29 (id: 242013029)

29और पूर्व और पश्चिम; उत्तर और दक्षिण से लोग आकर परमेश्वर के राज्य के भोज में भागी होंगे।


## Luke 13:30 (id: 242013030)

30यह जान लो, कितने पिछले हैं वे प्रथम होंगे, और कितने जो प्रथम हैं, वे पिछले होंगे।”


## Luke 13:31 (id: 242013031)

31उसी घड़ी कितने फरीसियों ने आकर उससे कहा, “यहाँ से निकलकर चला जा; क्योंकि हेरोदेस तुझे मार डालना चाहता है।”


## Luke 13:32 (id: 242013032)

32उसने उनसे कहा, “जाकर उस लोमड़ी से कह दो, कि देख मैं आज और कल दुष्टात्माओं को निकालता और बीमारों को चंगा करता हूँ और तीसरे दिन अपना कार्य पूरा करूँगा।


## Luke 13:33 (id: 242013033)

33तो भी मुझे आज और कल और परसों चलना अवश्य है, क्योंकि हो नहीं सकता कि कोई भविष्यद्वक्ता यरूशलेम के बाहर मारा जाए।


## Luke 13:34 (id: 242013034)

34“हे यरूशलेम! हे यरूशलेम! तू जो भविष्यद्वक्ताओं को मार डालता है, और जो तेरे पास भेजे गए उन्हें पथराव करता है; कितनी ही बार मैंने यह चाहा, कि जैसे मुर्गी अपने बच्चों को अपने पंखों के नीचे इकट्ठे करती है, वैसे ही मैं भी तेरे बालकों को इकट्ठे करूँ, पर तुम ने यह न चाहा।


## Luke 13:35 (id: 242013035)

35देखो, तुम्हारा घर तुम्हारे लिये उजाड़ छोड़ा जाता है, और मैं तुम से कहता हूँ; जब तक तुम न कहोगे, ‘धन्य है वह, जो प्रभु के नाम से आता है,’ तब तक तुम मुझे फिर कभी न देखोगे।”


## Luke 14:1 (id: 242014001)

1फिर वह सब्त के दिन फरीसियों के सरदारों में से किसी के घर में रोटी खाने गया: और वे उसकी घात में थे।


## Luke 14:2 (id: 242014002)

2वहाँ एक मनुष्य उसके सामने था, जिसे जलोदर का रोग था।


## Luke 14:3 (id: 242014003)

3इस पर यीशु ने व्यवस्थापकों और फरीसियों से कहा, “क्या सब्त के दिन अच्छा करना उचित है, कि नहीं?”


## Luke 14:4 (id: 242014004)

4परन्तु वे चुपचाप रहे। तब उसने उसे हाथ लगाकर चंगा किया, और जाने दिया।


## Luke 14:5 (id: 242014005)

5और उनसे कहा, “तुम में से ऐसा कौन है, जिसका पुत्र या बैल कुएँ में गिर जाए और वह सब्त के दिन उसे तुरन्त बाहर न निकाल ले?”


## Luke 14:6 (id: 242014006)

6वे इन बातों का कुछ उत्तर न दे सके।


## Luke 14:7 (id: 242014007)

7जब उसने देखा, कि आमन्त्रित लोग कैसे मुख्य\-मुख्य जगह चुन लेते हैं तो एक दृष्टान्त देकर उनसे कहा,


## Luke 14:8 (id: 242014008)

8“जब कोई तुझे विवाह में बुलाए, तो मुख्य जगह में न बैठना, कहीं ऐसा न हो, कि उसने तुझ से भी किसी बड़े को नेवता दिया हो।


## Luke 14:9 (id: 242014009)

9और जिसने तुझे और उसे दोनों को नेवता दिया है, आकर तुझ से कहे, ‘इसको जगह दे,’ और तब तुझे लज्जित होकर सबसे नीची जगह में बैठना पड़े।


## Luke 14:10 (id: 242014010)

10पर जब तू बुलाया जाए, तो सबसे नीची जगह जा बैठ, कि जब वह, जिसने तुझे नेवता दिया है आए, तो तुझ से कहे ‘हे मित्र, आगे बढ़कर बैठ,’ तब तेरे साथ बैठनेवालों के सामने तेरी बड़ाई होगी।


## Luke 14:11 (id: 242014011)

11क्योंकि जो कोई अपने आपको बड़ा बनाएगा, वह छोटा किया जाएगा; और जो कोई अपने आपको छोटा बनाएगा, वह बड़ा किया जाएगा।”


## Luke 14:12 (id: 242014012)

12तब उसने अपने नेवता देनेवाले से भी कहा, “जब तू दिन का या रात का भोज करे, तो अपने मित्रों या भाइयों या कुटुम्बियों या धनवान पड़ोसियों को न बुला, कहीं ऐसा न हो, कि वे भी तुझे नेवता दें, और तेरा बदला हो जाए।


## Luke 14:13 (id: 242014013)

13परन्तु जब तू भोज करे, तो कंगालों, टुण्डों, लँगड़ों और अंधों को बुला।


## Luke 14:14 (id: 242014014)

14तब तू धन्य होगा, क्योंकि उनके पास तुझे बदला देने को कुछ नहीं, परन्तु तुझे धर्मियों के जी उठने पर इसका प्रतिफल मिलेगा।”


## Luke 14:15 (id: 242014015)

15उसके साथ भोजन करनेवालों में से एक ने ये बातें सुनकर उससे कहा, “धन्य है वह, जो परमेश्वर के राज्य में रोटी खाएगा।”


## Luke 14:16 (id: 242014016)

16उसने उससे कहा, “किसी मनुष्य ने बड़ा भोज दिया और बहुतों को बुलाया।


## Luke 14:17 (id: 242014017)

17जब भोजन तैयार हो गया, तो उसने अपने दास के हाथ आमन्त्रित लोगों को कहला भेजा, ‘आओ; अब भोजन तैयार है।’


## Luke 14:18 (id: 242014018)

18पर वे सब के सब क्षमा माँगने लगे, पहले ने उससे कहा, ‘मैंने खेत मोल लिया है, और अवश्य है कि उसे देखूँ; मैं तुझ से विनती करता हूँ, मुझे क्षमा कर दे।’


## Luke 14:19 (id: 242014019)

19दूसरे ने कहा, ‘मैंने पाँच जोड़े बैल मोल लिए हैं, और उन्हें परखने जा रहा हूँ; मैं तुझ से विनती करता हूँ, मुझे क्षमा कर दे।’


## Luke 14:20 (id: 242014020)

20एक और ने कहा, ‘मैंने विवाह किया है, इसलिए मैं नहीं आ सकता।’


## Luke 14:21 (id: 242014021)

21उस दास ने आकर अपने स्वामी को ये बातें कह सुनाईं। तब घर के स्वामी ने क्रोध में आकर अपने दास से कहा, ‘नगर के बाजारों और गलियों में तुरन्त जाकर कंगालों, टुण्डों, लँगड़ों और अंधों को यहाँ ले आओ।’


## Luke 14:22 (id: 242014022)

22दास ने फिर कहा, ‘हे स्वामी, जैसे तूने कहा था, वैसे ही किया गया है; फिर भी जगह है।’


## Luke 14:23 (id: 242014023)

23स्वामी ने दास से कहा, ‘सड़कों पर और बाड़ों की ओर जाकर लोगों को बरबस ले ही आ ताकि मेरा घर भर जाए।


## Luke 14:24 (id: 242014024)

24क्योंकि मैं तुम से कहता हूँ, कि उन आमन्त्रित लोगों में से कोई मेरे भोज को न चखेगा।’”


## Luke 14:25 (id: 242014025)

25और जब बड़ी भीड़ उसके साथ जा रही थी, तो उसने पीछे फिरकर उनसे कहा।


## Luke 14:26 (id: 242014026)

26“यदि कोई मेरे पास आए, और अपने पिता और माता और पत्नी और बच्चों और भाइयों और बहनों वरन् अपने प्राण को भी अप्रिय न जाने, तो वह मेरा चेला नहीं हो सकता;


## Luke 14:27 (id: 242014027)

27और जो कोई अपना क्रूस न उठाए; और मेरे पीछे न आए; वह भी मेरा चेला नहीं हो सकता।


## Luke 14:28 (id: 242014028)

28“तुम में से कौन है कि गढ़ बनाना चाहता हो, और पहले बैठकर खर्च न जोड़े, कि पूरा करने की सामर्थ्य मेरे पास है कि नहीं?


## Luke 14:29 (id: 242014029)

29कहीं ऐसा न हो, कि जब नींव डालकर तैयार न कर सके, तो सब देखनेवाले यह कहकर उसका उपहास करेंगे,


## Luke 14:30 (id: 242014030)

30‘यह मनुष्य बनाने तो लगा, पर तैयार न कर सका?’


## Luke 14:31 (id: 242014031)

31या कौन ऐसा राजा है, कि दूसरे राजा से युद्ध करने जाता हो, और पहले बैठकर विचार न कर ले कि जो बीस हजार लेकर मुझ पर चढ़ा आता है, क्या मैं दस हजार लेकर उसका सामना कर सकता हूँ, कि नहीं?


## Luke 14:32 (id: 242014032)

32नहीं तो उसके दूर रहते ही, वह दूत को भेजकर मिलाप करना चाहेगा।


## Luke 14:33 (id: 242014033)

33इसी रीति से तुम में से जो कोई अपना सब कुछ त्याग न दे, तो वह मेरा चेला नहीं हो सकता।


## Luke 14:34 (id: 242014034)

34“नमक तो अच्छा है, परन्तु यदि नमक का स्वाद बिगड़ जाए, तो वह किस वस्तु से नमकीन किया जाएगा।


## Luke 14:35 (id: 242014035)

35वह न तो भूमि के और न खाद के लिये काम में आता है: उसे तो लोग बाहर फेंक देते हैं। जिसके सुनने के कान हों वह सुन ले।”


## Luke 15:1 (id: 242015001)

1सब चुंगी लेनेवाले और पापी उसके पास आया करते थे ताकि उसकी सुनें।


## Luke 15:2 (id: 242015002)

2और फरीसी और शास्त्री कुड़कुड़ाकर कहने लगे, “यह तो पापियों से मिलता है और उनके साथ खाता भी है।”


## Luke 15:3 (id: 242015003)

3तब उसने उनसे यह दृष्टान्त कहा:


## Luke 15:4 (id: 242015004)

4“तुम में से कौन है जिसकी सौ भेड़ें हों, और उनमें से एक खो जाए तो निन्यानवे को मैदान में छोड़कर, उस खोई हुई को जब तक मिल न जाए खोजता न रहे?


## Luke 15:5 (id: 242015005)

5और जब मिल जाती है, तब वह बड़े आनन्द से उसे काँधे पर उठा लेता है।


## Luke 15:6 (id: 242015006)

6और घर में आकर मित्रों और पड़ोसियों को इकट्ठे करके कहता है, ‘मेरे साथ आनन्द करो, क्योंकि मेरी खोई हुई भेड़ मिल गई है।’


## Luke 15:7 (id: 242015007)

7मैं तुम से कहता हूँ; कि इसी रीति से एक मन फिरानेवाले पापी के विषय में भी स्वर्ग में इतना ही आनन्द होगा, जितना कि निन्यानवे ऐसे धर्मियों के विषय नहीं होता, जिन्हें मन फिराने की आवश्यकता नहीं।


## Luke 15:8 (id: 242015008)

8“या कौन ऐसी स्त्री होगी, जिसके पास दस चाँदी के सिक्के हों, और उनमें से एक खो जाए; तो वह दीया जलाकर और घर झाड़\-बुहारकर जब तक मिल न जाए, जी लगाकर खोजती न रहे?


## Luke 15:9 (id: 242015009)

9और जब मिल जाता है, तो वह अपने सखियों और पड़ोसिनों को इकट्ठा करके कहती है, कि ‘मेरे साथ आनन्द करो, क्योंकि मेरा खोया हुआ सिक्का मिल गया है।’


## Luke 15:10 (id: 242015010)

10मैं तुम से कहता हूँ; कि इसी रीति से एक मन फिरानेवाले पापी के विषय में परमेश्वर के स्वर्गदूतों के सामने आनन्द होता है।”


## Luke 15:11 (id: 242015011)

11फिर उसने कहा, “किसी मनुष्य के दो पुत्र थे।


## Luke 15:12 (id: 242015012)

12उनमें से छोटे ने पिता से कहा ‘हे पिता, सम्पत्ति में से जो भाग मेरा हो, वह मुझे दे दीजिए।’ उसने उनको अपनी सम्पत्ति बाँट दी।


## Luke 15:13 (id: 242015013)

13और बहुत दिन न बीते थे कि छोटा पुत्र सब कुछ इकट्ठा करके एक दूर देश को चला गया और वहाँ कुकर्म में अपनी सम्पत्ति उड़ा दी।


## Luke 15:14 (id: 242015014)

14जब वह सब कुछ खर्च कर चुका, तो उस देश में बड़ा अकाल पड़ा, और वह कंगाल हो गया।


## Luke 15:15 (id: 242015015)

15और वह उस देश के निवासियों में से एक के यहाँ गया, उसने उसे अपने खेतों में सूअर चराने के लिये भेजा।


## Luke 15:16 (id: 242015016)

16और वह चाहता था, कि उन फलियों से जिन्हें सूअर खाते थे अपना पेट भरे; क्योंकि उसे कोई कुछ नहीं देता था।


## Luke 15:17 (id: 242015017)

17जब वह अपने आपे में आया, तब कहने लगा, ‘मेरे पिता के कितने ही मजदूरों को भोजन से अधिक रोटी मिलती है, और मैं यहाँ भूखा मर रहा हूँ।


## Luke 15:18 (id: 242015018)

18मैं अब उठकर अपने पिता के पास जाऊँगा और उससे कहूँगा कि पिता जी मैंने स्वर्ग के विरोध में और तेरी दृष्टि में पाप किया है।


## Luke 15:19 (id: 242015019)

19अब इस योग्य नहीं रहा कि तेरा पुत्र कहलाऊँ, मुझे अपने एक मजदूर के समान रख ले।’


## Luke 15:20 (id: 242015020)

20“तब वह उठकर, अपने पिता के पास चला: वह अभी दूर ही था, कि उसके पिता ने उसे देखकर तरस खाया, और दौड़कर उसे गले लगाया, और बहुत चूमा।


## Luke 15:21 (id: 242015021)

21पुत्र ने उससे कहा, ‘पिता जी, मैंने स्वर्ग के विरोध में और तेरी दृष्टि में पाप किया है; और अब इस योग्य नहीं रहा, कि तेरा पुत्र कहलाऊँ।’


## Luke 15:22 (id: 242015022)

22परन्तु पिता ने अपने दासों से कहा, ‘झट अच्छे से अच्छा वस्त्र निकालकर उसे पहनाओ, और उसके हाथ में अंगूठी, और पाँवों में जूतियाँ पहनाओ,


## Luke 15:23 (id: 242015023)

23और बड़ा भोज तैयार करो ताकि हम खाएँ और आनन्द मनाएँ।


## Luke 15:24 (id: 242015024)

24क्योंकि मेरा यह पुत्र मर गया था, फिर जी गया है: खो गया था, अब मिल गया है।’ और वे आनन्द करने लगे।


## Luke 15:25 (id: 242015025)

25“परन्तु उसका जेठा पुत्र खेत में था। और जब वह आते हुए घर के निकट पहुँचा, तो उसने गाने\-बजाने और नाचने का शब्द सुना।


## Luke 15:26 (id: 242015026)

26और उसने एक दास को बुलाकर पूछा, ‘यह क्या हो रहा है?’


## Luke 15:27 (id: 242015027)

27उसने उससे कहा, ‘तेरा भाई आया है, और तेरे पिता ने बड़ा भोज तैयार कराया है, क्योंकि उसे भला चंगा पाया है।’


## Luke 15:28 (id: 242015028)

28“यह सुनकर वह क्रोध से भर गया और भीतर जाना न चाहा: परन्तु उसका पिता बाहर आकर उसे मनाने लगा।


## Luke 15:29 (id: 242015029)

29उसने पिता को उत्तर दिया, ‘देख; मैं इतने वर्ष से तेरी सेवा कर रहा हूँ, और कभी भी तेरी आज्ञा नहीं टाली, फिर भी तूने मुझे कभी एक बकरी का बच्चा भी न दिया, कि मैं अपने मित्रों के साथ आनन्द करता।


## Luke 15:30 (id: 242015030)

30परन्तु जब तेरा यह पुत्र, जिसने तेरी सम्पत्ति वेश्याओं में उड़ा दी है, आया, तो उसके लिये तूने बड़ा भोज तैयार कराया।’


## Luke 15:31 (id: 242015031)

31उसने उससे कहा, ‘पुत्र, तू सर्वदा मेरे साथ है; औरजो कुछ मेरा है वह सब तेरा ही है।


## Luke 15:32 (id: 242015032)

32परन्तु अब आनन्द करना और मगन होना चाहिए क्योंकि यह तेरा भाई मर गया था फिर जी गया है; खो गया था, अब मिल गया है।’”


## Luke 16:1 (id: 242016001)

1फिर उसने चेलों से भी कहा, “किसी धनवान का एक भण्डारी था, और लोगों ने उसके सामने भण्डारी पर यह दोष लगाया कि यह तेरी सब सम्पत्ति उड़ाए देता है।


## Luke 16:2 (id: 242016002)

2अतः धनवान ने उसे बुलाकर कहा, ‘यह क्या है जो मैं तेरे विषय में सुन रहा हूँ? अपने भण्डारीपन का लेखा दे; क्योंकि तू आगे को भण्डारी नहीं रह सकता।’


## Luke 16:3 (id: 242016003)

3तब भण्डारी सोचने लगा, ‘अब मैं क्या करूँ? क्योंकि मेरा स्वामी अब भण्डारी का काम मुझसे छीन रहा है: मिट्टी तो मुझसे खोदी नहीं जाती; और भीख माँगने से मुझे लज्जा आती है।


## Luke 16:4 (id: 242016004)

4मैं समझ गया, कि क्या करूँगा: ताकि जब मैं भण्डारी के काम से छुड़ाया जाऊँ तो लोग मुझे अपने घरों में ले लें।’


## Luke 16:5 (id: 242016005)

5और उसने अपने स्वामी के देनदारों में से एक\-एक को बुलाकर पहले से पूछा, कि तुझ पर मेरे स्वामी का कितना कर्ज है?


## Luke 16:6 (id: 242016006)

6उसने कहा, ‘सौ मन जैतून का तेल,’ तब उसने उससे कहा, कि अपनी खाता\-बही ले और बैठकर तुरन्त पचास लिख दे।


## Luke 16:7 (id: 242016007)

7फिर दूसरे से पूछा, ‘तुझ पर कितना कर्ज है?’ उसने कहा, ‘सौ मन गेहूँ,’ तब उसने उससे कहा, ‘अपनी खाता\-बही लेकर अस्सी लिख दे।’


## Luke 16:8 (id: 242016008)

8“स्वामी ने उस अधर्मी भण्डारी को सराहा, कि उसने चतुराई से काम किया है; क्योंकि इस संसार के लोग अपने समय के लोगों के साथ रीति\-व्यवहारों में ज्योति के लोगों से अधिक चतुर हैं।


## Luke 16:9 (id: 242016009)

9और मैं तुम से कहता हूँ, कि अधर्म के धन से अपने लिये मित्र बना लो; ताकि जब वह जाता रहे, तो वे तुम्हें अनन्त निवासों में ले लें।


## Luke 16:10 (id: 242016010)

10जो थोड़े से थोड़े में विश्वासयोग्य है, वह बहुत में भी विश्वासयोग्य है: और जो थोड़े से थोड़े में अधर्मी है, वह बहुत में भी अधर्मी है।


## Luke 16:11 (id: 242016011)

11इसलिए जब तुम सांसारिक धन में विश्वासयोग्य न ठहरे, तो सच्चा धन तुम्हें कौन सौंपेगा?


## Luke 16:12 (id: 242016012)

12और यदि तुम पराए धन में विश्वासयोग्य न ठहरे, तो जो तुम्हारा है, उसे तुम्हें कौन देगा?


## Luke 16:13 (id: 242016013)

13“कोई दास दो स्वामियों की सेवा नहीं कर सकता क्योंकि वह तो एक से बैर और दूसरे से प्रेम रखेगा; या एक से मिला रहेगा और दूसरे को तुच्छ जानेगा: तुम परमेश्वर और धन दोनों की सेवा नहीं कर सकते।”


## Luke 16:14 (id: 242016014)

14फरीसी जो लोभी थे, ये सब बातें सुनकर उसका उपहास करने लगे।


## Luke 16:15 (id: 242016015)

15उसने उनसे कहा, “तुम तो मनुष्यों के सामने अपने आपको धर्मी ठहराते हो, परन्तु परमेश्वर तुम्हारे मन को जानता है, क्योंकि जो वस्तु मनुष्यों की दृष्टि में महान है, वह परमेश्वर के निकट घृणित है।


## Luke 16:16 (id: 242016016)

16“जब तक यूहन्ना आया, तब तक व्यवस्था और भविष्यद्वक्ता प्रभाव में थे। उस समय से परमेश्वर के राज्य का सुसमाचार सुनाया जा रहा है, और हर कोई उसमें प्रबलता से प्रवेश करता है।


## Luke 16:17 (id: 242016017)

17आकाश और पृथ्वी का टल जाना व्यवस्था के एक बिन्दु के मिट जाने से सहज है।


## Luke 16:18 (id: 242016018)

18“जो कोई अपनी पत्नी को त्याग कर दूसरी से विवाह करता है, वह व्यभिचार करता है, और जो कोई ऐसी त्यागी हुई स्त्री से विवाह करता है, वह भी व्यभिचार करता है।


## Luke 16:19 (id: 242016019)

19“एक धनवान मनुष्य था जो बैंगनी कपड़े और मलमल पहनता और प्रतिदिन सुख\-विलास और धूम\-धाम के साथ रहता था।


## Luke 16:20 (id: 242016020)

20और लाज़र नाम का एक कंगाल घावों से भरा हुआ उसकी डेवढ़ी पर छोड़ दिया जाता था।


## Luke 16:21 (id: 242016021)

21और वह चाहता था, कि धनवान की मेज पर की जूठन से अपना पेट भरे; वरन् कुत्ते भी आकर उसके घावों को चाटते थे।


## Luke 16:22 (id: 242016022)

22और ऐसा हुआ कि वह कंगाल मर गया, और स्वर्गदूतों ने उसे लेकर अब्राहम की गोद में पहुँचाया। और वह धनवान भी मरा; और गाड़ा गया,


## Luke 16:23 (id: 242016023)

23और अधोलोक में उसने पीड़ा में पड़े हुए अपनी आँखें उठाई, और दूर से अब्राहम की गोद में लाज़र को देखा।


## Luke 16:24 (id: 242016024)

24और उसने पुकारकर कहा, ‘हे पिता अब्राहम, मुझ पर दया करके लाज़र को भेज दे, ताकि वह अपनी उँगली का सिरा पानी में भिगोकर मेरी जीभ को ठंडी करे, क्योंकि मैं इस ज्वाला में तड़प रहा हूँ।’


## Luke 16:25 (id: 242016025)

25परन्तु अब्राहम ने कहा, ‘हे पुत्र स्मरण कर, कि तू अपने जीवनकाल में अच्छी वस्तुएँ पा चुका है, और वैसे ही लाज़र बुरी वस्तुएँ परन्तु अब वह यहाँ शान्ति पा रहा है, और तू तड़प रहा है।


## Luke 16:26 (id: 242016026)

26और इन सब बातों को छोड़ हमारे और तुम्हारे बीच एक बड़ी खाई ठहराई गई है कि जो यहाँ से उस पार तुम्हारे पास जाना चाहें, वे न जा सके, और न कोई वहाँ से इस पार हमारे पास आ सके।’


## Luke 16:27 (id: 242016027)

27उसने कहा, ‘तो हे पिता, मैं तुझ से विनती करता हूँ, कि तू उसे मेरे पिता के घर भेज,


## Luke 16:28 (id: 242016028)

28क्योंकि मेरे पाँच भाई हैं; वह उनके सामने इन बातों की चेतावनी दे, ऐसा न हो कि वे भी इस पीड़ा की जगह में आएँ।’


## Luke 16:29 (id: 242016029)

29अब्राहम ने उससे कहा, ‘उनके पास तो मूसा और भविष्यद्वक्ताओं की पुस्तकें हैं, वे उनकी सुनें।’


## Luke 16:30 (id: 242016030)

30उसने कहा, ‘नहीं, हे पिता अब्राहम; पर यदि कोई मरे हुओं में से उनके पास जाए, तो वे मन फिराएँगे।’


## Luke 16:31 (id: 242016031)

31उसने उससे कहा, ‘जब वे मूसा और भविष्यद्वक्ताओं की नहीं सुनते, तो यदि मरे हुओं में से कोई भी जी उठे तो भी उसकी नहीं मानेंगे।’”


## Luke 17:1 (id: 242017001)

1फिर उसने अपने चेलों से कहा, “यह निश्चित है कि वे बातें जो पाप का कारण है, आएँगे परन्तु हाय, उस मनुष्य पर जिसके कारण वे आती है!


## Luke 17:2 (id: 242017002)

2जो इन छोटों में से किसी एक को ठोकर खिलाता है, उसके लिये यह भला होता कि चक्की का पाट उसके गले में लटकाया जाता, और वह समुद्र में डाल दिया जाता।


## Luke 17:3 (id: 242017003)

3सचेत रहो; यदि तेरा भाई अपराध करे तो उसे डाँट, और यदि पछताए तो उसे क्षमा कर।


## Luke 17:4 (id: 242017004)

4यदि दिन भर में वह सात बार तेरा अपराध करे और सातों बार तेरे पास फिर आकर कहे, कि मैं पछताता हूँ, तो उसे क्षमा कर।”


## Luke 17:5 (id: 242017005)

5तब प्रेरितों ने प्रभु से कहा, “हमारा विश्वास बढ़ा।”


## Luke 17:6 (id: 242017006)

6प्रभु ने कहा, “यदि तुम को राई के दाने के बराबर भी विश्वास होता, तो तुम इस शहतूत के पेड़ से कहते कि जड़ से उखड़कर समुद्र में लग जा, तो वह तुम्हारी मान लेता।


## Luke 17:7 (id: 242017007)

7“पर तुम में से ऐसा कौन है, जिसका दास हल जोतता, या भेड़ें चराता हो, और जब वह खेत से आए, तो उससे कहे, ‘तुरन्त आकर भोजन करने बैठ’?


## Luke 17:8 (id: 242017008)

8क्या वह उनसे न कहेगा, कि मेरा खाना तैयार कर: और जब तक मैं खाऊँ\-पीऊँ तब तक कमर बाँधकर मेरी सेवा कर; इसके बाद तू भी खा पी लेना?


## Luke 17:9 (id: 242017009)

9क्या वह उस दास का एहसान मानेगा, कि उसने वे ही काम किए जिसकी आज्ञा दी गई थी?


## Luke 17:10 (id: 242017010)

10इसी रीति से तुम भी, जब उन सब कामों को कर चुके हो जिसकी आज्ञा तुम्हें दी गई थी, तो कहो, ‘हम निकम्मे दास हैं; कि जो हमें करना चाहिए था वही किया है।’”


## Luke 17:11 (id: 242017011)

11और ऐसा हुआ कि वह यरूशलेम को जाते हुए सामरिया और गलील प्रदेश की सीमा से होकर जा रहा था।


## Luke 17:12 (id: 242017012)

12और किसी गाँव में प्रवेश करते समय उसे दस कोढ़ी मिले।


## Luke 17:13 (id: 242017013)

13और उन्होंने दूर खड़े होकर, ऊँचे शब्द से कहा, “हे यीशु, हे स्वामी, हम पर दया कर!”


## Luke 17:14 (id: 242017014)

14उसने उन्हें देखकर कहा, “जाओ; और अपने आपको याजकों को दिखाओ।” और जाते ही जाते वे शुद्ध हो गए।


## Luke 17:15 (id: 242017015)

15तब उनमें से एक यह देखकर कि मैं चंगा हो गया हूँ, ऊँचे शब्द से परमेश्वर की बड़ाई करता हुआ लौटा;


## Luke 17:16 (id: 242017016)

16और यीशु के पाँवों पर मुँह के बल गिरकर उसका धन्यवाद करने लगा; और वह सामरी था।


## Luke 17:17 (id: 242017017)

17इस पर यीशु ने कहा, “क्या दसों शुद्ध न हुए, तो फिर वे नौ कहाँ हैं?


## Luke 17:18 (id: 242017018)

18क्या इस परदेशी को छोड़ कोई और न निकला, जो परमेश्वर की बड़ाई करता?”


## Luke 17:19 (id: 242017019)

19तब उसने उससे कहा, “उठकर चला जा; तेरे विश्वास ने तुझे चंगा किया है।”


## Luke 17:20 (id: 242017020)

20जब फरीसियों ने उससे पूछा, कि परमेश्वर का राज्य कब आएगा? तो उसने उनको उत्तर दिया, “परमेश्वर का राज्य प्रगट रूप में नहीं आता।


## Luke 17:21 (id: 242017021)

21और लोग यह न कहेंगे, कि देखो, यहाँ है, या वहाँ है। क्योंकि, परमेश्वर का राज्य तुम्हारे बीच में है।”


## Luke 17:22 (id: 242017022)

22और उसने चेलों से कहा, “वे दिन आएँगे, जिनमें तुम मनुष्य के पुत्र के दिनों में से एक दिन को देखना चाहोगे, और नहीं देखने पाओगे।


## Luke 17:23 (id: 242017023)

23लोग तुम से कहेंगे, ‘देखो, वहाँ है!’ या ‘देखो यहाँ है!’ परन्तु तुम चले न जाना और न उनके पीछे हो लेना।


## Luke 17:24 (id: 242017024)

24क्योंकि जैसे बिजली आकाश की एक छोर से कौंधकर आकाश की दूसरी छोर तक चमकती है, वैसे ही मनुष्य का पुत्र भी अपने दिन में प्रगट होगा।


## Luke 17:25 (id: 242017025)

25परन्तु पहले अवश्य है, कि वह बहुत दुःख उठाए, और इस युग के लोग उसे तुच्छ ठहराएँ।


## Luke 17:26 (id: 242017026)

26जैसा नूह के दिनों में हुआ था, वैसा ही मनुष्य के पुत्र के दिनों में भी होगा।


## Luke 17:27 (id: 242017027)

27जिस दिन तक नूह जहाज पर न चढ़ा, उस दिन तक लोग खाते\-पीते थे, और उनमें विवाह\-शादी होती थी; तब जल\-प्रलय ने आकर उन सब को नाश किया।


## Luke 17:28 (id: 242017028)

28और जैसा लूत के दिनों में हुआ था, कि लोग खाते\-पीते लेन\-देन करते, पेड़ लगाते और घर बनाते थे;


## Luke 17:29 (id: 242017029)

29परन्तु जिस दिन लूत सदोम से निकला, उस दिन आग और गन्धक आकाश से बरसी और सब को नाश कर दिया।


## Luke 17:30 (id: 242017030)

30मनुष्य के पुत्र के प्रगट होने के दिन भी ऐसा ही होगा।


## Luke 17:31 (id: 242017031)

31“उस दिन जो छत पर हो; और उसका सामान घर में हो, वह उसे लेने को न उतरे, और वैसे ही जो खेत में हो वह पीछे न लौटे।


## Luke 17:32 (id: 242017032)

32लूत की पत्नी को स्मरण रखो!


## Luke 17:33 (id: 242017033)

33जो कोई अपना प्राण बचाना चाहे वह उसे खोएगा, और जो कोई उसे खोए वह उसे बचाएगा।


## Luke 17:34 (id: 242017034)

34मैं तुम से कहता हूँ, उस रात दो मनुष्य एक खाट पर होंगे, एक ले लिया जाएगा, और दूसरा छोड़ दिया जाएगा।


## Luke 17:35 (id: 242017035)

35दो स्त्रियाँ एक साथ चक्की पीसती होंगी, एक ले ली जाएगी, और दूसरी छोड़ दी जाएगी।


## Luke 17:36 (id: 242017036)

36\[दो जन खेत में होंगे एक ले लिया जाएगा और दूसरा छोड़ा जाएगा।]”


## Luke 17:37 (id: 242017037)

37यह सुन उन्होंने उससे पूछा, “हे प्रभु यह कहाँ होगा?” उसने उनसे कहा, “जहाँ लाश हैं, वहाँ गिद्ध इकट्ठे होंगे।”


## Luke 18:1 (id: 242018001)

1फिर उसने इसके विषय में कि नित्य प्रार्थना करना और साहस नहीं छोड़ना चाहिए उनसे यह दृष्टान्त कहा:


## Luke 18:2 (id: 242018002)

2“किसी नगर में एक न्यायी रहता था; जो न परमेश्वर से डरता था और न किसी मनुष्य की परवाह करता था।


## Luke 18:3 (id: 242018003)

3और उसी नगर में एक विधवा भी रहती थी: जो उसके पास आ आकर कहा करती थी, ‘मेरा न्याय चुकाकर मुझे मुद्दई से बचा।’


## Luke 18:4 (id: 242018004)

4उसने कितने समय तक तो न माना परन्तु अन्त में मन में विचार कर कहा, ‘यद्यपि मैं न परमेश्वर से डरता, और न मनुष्यों की कुछ परवाह करता हूँ;


## Luke 18:5 (id: 242018005)

5फिर भी यह विधवा मुझे सताती रहती है, इसलिए मैं उसका न्याय चुकाऊँगा, कहीं ऐसा न हो कि घड़ी\-घड़ी आकर अन्त को मेरी नाक में दम करे।’”


## Luke 18:6 (id: 242018006)

6प्रभु ने कहा, “सुनो, कि यह अधर्मी न्यायी क्या कहता है?


## Luke 18:7 (id: 242018007)

7अतः क्या परमेश्वर अपने चुने हुओं का न्याय न चुकाएगा, जो रात\-दिन उसकी दुहाई देते रहते; और क्या वह उनके विषय में देर करेगा?


## Luke 18:8 (id: 242018008)

8मैं तुम से कहता हूँ; वह तुरन्त उनका न्याय चुकाएगा; पर मनुष्य का पुत्र जब आएगा, तो क्या वह पृथ्वी पर विश्वास पाएगा?”


## Luke 18:9 (id: 242018009)

9और उसने उनसे जो अपने ऊपर भरोसा रखते थे, कि हम धर्मी हैं, और दूसरों को तुच्छ जानते थे, यह दृष्टान्त कहा:


## Luke 18:10 (id: 242018010)

10“दो मनुष्य मन्दिर में प्रार्थना करने के लिये गए; एक फरीसी था और दूसरा चुंगी लेनेवाला।


## Luke 18:11 (id: 242018011)

11फरीसी खड़ा होकर अपने मन में यह प्रार्थना करने लगा, ‘हे परमेश्वर, मैं तेरा धन्यवाद करता हूँ, कि मैं और मनुष्यों के समान दुष्टता करनेवाला, अन्यायी और व्यभिचारी नहीं, और न इस चुंगी लेनेवाले के समान हूँ।


## Luke 18:12 (id: 242018012)

12मैं सप्ताह में दो बार उपवास करता हूँ; मैं अपनी सब कमाई का दसवाँ अंश भी देता हूँ।’


## Luke 18:13 (id: 242018013)

13“परन्तु चुंगी लेनेवाले ने दूर खड़े होकर, स्वर्ग की ओर आँख उठाना भी न चाहा, वरन् अपनी छाती पीट\-पीट कर कहा, ‘हे परमेश्वर मुझ पापी पर दया कर!’


## Luke 18:14 (id: 242018014)

14मैं तुम से कहता हूँ, कि वह दूसरा नहीं; परन्तु यही मनुष्य धर्मी ठहरा और अपने घर गया; क्योंकि जो कोई अपने आपको बड़ा बनाएगा, वह छोटा किया जाएगा; और जो अपने आपको छोटा बनाएगा, वह बड़ा किया जाएगा।”


## Luke 18:15 (id: 242018015)

15फिर लोग अपने बच्चों को भी उसके पास लाने लगे, कि वह उन पर हाथ रखे; और चेलों ने देखकर उन्हें डाँटा।


## Luke 18:16 (id: 242018016)

16यीशु ने बच्चों को पास बुलाकर कहा, “बालकों को मेरे पास आने दो, और उन्हें मना न करो: क्योंकि परमेश्वर का राज्य ऐसों ही का है।


## Luke 18:17 (id: 242018017)

17मैं तुम से सच कहता हूँ, कि जो कोई परमेश्वर के राज्य को बालक के समान ग्रहण न करेगा वह उसमें कभी प्रवेश करने न पाएगा।”


## Luke 18:18 (id: 242018018)

18किसी सरदार ने उससे पूछा, “हे उत्तम गुरु, अनन्त जीवन का अधिकारी होने के लिये मैं क्या करूँ?”


## Luke 18:19 (id: 242018019)

19यीशु ने उससे कहा, “तू मुझे उत्तम क्यों कहता है? कोई उत्तम नहीं, केवल एक, अर्थात् परमेश्वर।


## Luke 18:20 (id: 242018020)

20तू आज्ञाओं को तो जानता है: ‘व्यभिचार न करना, हत्या न करना, चोरी न करना, झूठी गवाही न देना, अपने पिता और अपनी माता का आदर करना।’”


## Luke 18:21 (id: 242018021)

21उसने कहा, “मैं तो इन सब को लड़कपन ही से मानता आया हूँ।”


## Luke 18:22 (id: 242018022)

22यह सुन, “यीशु ने उससे कहा, तुझ में अब भी एक बात की घटी है, अपना सब कुछ बेचकर कंगालों को बाँट दे; और तुझे स्वर्ग में धन मिलेगा, और आकर मेरे पीछे हो ले।”


## Luke 18:23 (id: 242018023)

23वह यह सुनकर बहुत उदास हुआ, क्योंकि वह बड़ा धनी था।


## Luke 18:24 (id: 242018024)

24यीशु ने उसे देखकर कहा, “धनवानों का परमेश्वर के राज्य में प्रवेश करना कितना कठिन है!


## Luke 18:25 (id: 242018025)

25परमेश्वर के राज्य में धनवान के प्रवेश करने से ऊँट का सूई के नाके में से निकल जाना सहज है।”


## Luke 18:26 (id: 242018026)

26और सुननेवालों ने कहा, “तो फिर किसका उद्धार हो सकता है?”


## Luke 18:27 (id: 242018027)

27उसने कहा, “जो मनुष्य से नहीं हो सकता, वह परमेश्वर से हो सकता है।”


## Luke 18:28 (id: 242018028)

28पतरस ने कहा, “देख, हम तो घर\-बार छोड़कर तेरे पीछे हो लिये हैं।”


## Luke 18:29 (id: 242018029)

29उसने उनसे कहा, “मैं तुम से सच कहता हूँ, कि ऐसा कोई नहीं जिसने परमेश्वर के राज्य के लिये घर, या पत्नी, या भाइयों, या माता\-पिता, या बाल\-बच्चों को छोड़ दिया हो।


## Luke 18:30 (id: 242018030)

30और इस समय कई गुणा अधिक न पाए; और परलोक में अनन्त जीवन।”


## Luke 18:31 (id: 242018031)

31फिर उसने बारहों को साथ लेकर उनसे कहा, “हम यरूशलेम को जाते हैं, और जितनी बातें मनुष्य के पुत्र के लिये भविष्यद्वक्ताओं के द्वारा लिखी गई हैं वे सब पूरी होंगी।


## Luke 18:32 (id: 242018032)

32क्योंकि वह अन्यजातियों के हाथ में सौंपा जाएगा, और वे उसका उपहास करेंगे; और उसका अपमान करेंगे, और उस पर थूकेंगे।


## Luke 18:33 (id: 242018033)

33और उसे कोड़े मारेंगे, और मार डालेंगे, और वह तीसरे दिन जी उठेगा।”


## Luke 18:34 (id: 242018034)

34और उन्होंने इन बातों में से कोई बात न समझी और यह बात उनसे छिपी रही, और जो कहा गया था वह उनकी समझ में न आया।


## Luke 18:35 (id: 242018035)

35जब वह यरीहो के निकट पहुँचा, तो एक अंधा सड़क के किनारे बैठा हुआ भीख माँग रहा था।


## Luke 18:36 (id: 242018036)

36और वह भीड़ के चलने की आहट सुनकर पूछने लगा, “यह क्या हो रहा है?”


## Luke 18:37 (id: 242018037)

37उन्होंने उसको बताया, “यीशु नासरी जा रहा है।”


## Luke 18:38 (id: 242018038)

38तब उसने पुकारके कहा, “हे यीशु, दाऊद की सन्तान, मुझ पर दया कर!”


## Luke 18:39 (id: 242018039)

39जो आगे\-आगे जा रहे थे, वे उसे डाँटने लगे कि चुप रहे परन्तु वह और भी चिल्लाने लगा, “हे दाऊद की सन्तान, मुझ पर दया कर!”


## Luke 18:40 (id: 242018040)

40तब यीशु ने खड़े होकर आज्ञा दी कि उसे मेरे पास लाओ, और जब वह निकट आया, तो उसने उससे यह पूछा,


## Luke 18:41 (id: 242018041)

41तू क्या चाहता है, “मैं तेरे लिये करूँ?” उसने कहा, “हे प्रभु, यह कि मैं देखने लगूँ।”


## Luke 18:42 (id: 242018042)

42यीशु ने उससे कहा, “देखने लग, तेरे विश्वास ने तुझे अच्छा कर दिया है।”


## Luke 18:43 (id: 242018043)

43और वह तुरन्त देखने लगा; और परमेश्वर की बड़ाई करता हुआ, उसके पीछे हो लिया, और सब लोगों ने देखकर परमेश्वर की स्तुति की।


## Luke 19:1 (id: 242019001)

1वह यरीहो में प्रवेश करके जा रहा था।


## Luke 19:2 (id: 242019002)

2वहाँ जक्कई नामक एक मनुष्य था, जो चुंगी लेनेवालों का सरदार और धनी था।


## Luke 19:3 (id: 242019003)

3वह यीशु को देखना चाहता था कि वह कौन सा है? परन्तु भीड़ के कारण देख न सकता था। क्योंकि वह नाटा था।


## Luke 19:4 (id: 242019004)

4तब उसको देखने के लिये वह आगे दौड़कर एक गूलर के पेड़ पर चढ़ गया, क्योंकि यीशु उसी मार्ग से जानेवाला था।


## Luke 19:5 (id: 242019005)

5जब यीशु उस जगह पहुँचा, तो ऊपर दृष्टि करके उससे कहा, “हे जक्कई, झट उतर आ; क्योंकि आज मुझे तेरे घर में रहना अवश्य है।”


## Luke 19:6 (id: 242019006)

6वह तुरन्त उतरकर आनन्द से उसे अपने घर को ले गया।


## Luke 19:7 (id: 242019007)

7यह देखकर सब लोग कुड़कुड़ाकर कहने लगे, “वह तो एक पापी मनुष्य के यहाँ गया है।”


## Luke 19:8 (id: 242019008)

8जक्कई ने खड़े होकर प्रभु से कहा, “हे प्रभु, देख, मैं अपनी आधी सम्पत्ति कंगालों को देता हूँ, और यदि किसी का कुछ भी अन्याय करके ले लिया है तो उसे चौगुना फेर देता हूँ।”


## Luke 19:9 (id: 242019009)

9तब यीशु ने उससे कहा, “आज इस घर में उद्धार आया है, इसलिए कि यह भी अब्राहम का एक पुत्र है।


## Luke 19:10 (id: 242019010)

10क्योंकि मनुष्य का पुत्र खोए हुओं को ढूँढ़ने और उनका उद्धार करने आया है।”


## Luke 19:11 (id: 242019011)

11जब वे ये बातें सुन रहे थे, तो उसने एक दृष्टान्त कहा, इसलिए कि वह यरूशलेम के निकट था, और वे समझते थे, कि परमेश्वर का राज्य अभी प्रगट होनेवाला है।


## Luke 19:12 (id: 242019012)

12अतः उसने कहा, “एक धनी मनुष्य दूर देश को चला ताकि राजपद पाकर लौट आए।


## Luke 19:13 (id: 242019013)

13और उसने अपने दासों में से दस को बुलाकर उन्हें दस मुहरें दीं, और उनसे कहा, ‘मेरे लौट आने तक लेन\-देन करना।’


## Luke 19:14 (id: 242019014)

14परन्तु उसके नगर के रहनेवाले उससे बैर रखते थे, और उसके पीछे दूतों के द्वारा कहला भेजा, कि हम नहीं चाहते, कि यह हम पर राज्य करे।


## Luke 19:15 (id: 242019015)

15“जब वह राजपद पाकर लौट आया, तो ऐसा हुआ कि उसने अपने दासों को जिन्हें रोकड़ दी थी, अपने पास बुलवाया ताकि मालूम करे कि उन्होंने लेन\-देन से क्या\-क्या कमाया।


## Luke 19:16 (id: 242019016)

16तब पहले ने आकर कहा, ‘हे स्वामी, तेरे मुहर से दस और मुहरें कमाई हैं।’


## Luke 19:17 (id: 242019017)

17उसने उससे कहा, ‘हे उत्तम दास, तू धन्य है, तू बहुत ही थोड़े में विश्वासयोग्य निकला अब दस नगरों का अधिकार रख।’


## Luke 19:18 (id: 242019018)

18दूसरे ने आकर कहा, ‘हे स्वामी, तेरी मुहर से पाँच और मुहरें कमाई हैं।’


## Luke 19:19 (id: 242019019)

19उसने उससे कहा, ‘तू भी पाँच नगरों पर अधिकार रख।’


## Luke 19:20 (id: 242019020)

20तीसरे ने आकर कहा, ‘हे स्वामी, देख, तेरी मुहर यह है, जिसे मैंने अँगोछे में बाँध रखा था।


## Luke 19:21 (id: 242019021)

21क्योंकि मैं तुझ से डरता था, इसलिए कि तू कठोर मनुष्य है: जो तूने नहीं रखा उसे उठा लेता है, और जो तूने नहीं बोया, उसे काटता है।’


## Luke 19:22 (id: 242019022)

22उसने उससे कहा, ‘हे दुष्ट दास, मैं तेरे ही मुँह से तुझे दोषी ठहराता हूँ। तू मुझे जानता था कि कठोर मनुष्य हूँ, जो मैंने नहीं रखा उसे उठा लेता, और जो मैंने नहीं बोया, उसे काटता हूँ;


## Luke 19:23 (id: 242019023)

23तो तूने मेरे रुपये सर्राफों को क्यों नहीं रख दिए, कि मैं आकर ब्याज समेत ले लेता?’


## Luke 19:24 (id: 242019024)

24और जो लोग निकट खड़े थे, उसने उनसे कहा, ‘वह मुहर उससे ले लो, और जिसके पास दस मुहरें हैं उसे दे दो।’


## Luke 19:25 (id: 242019025)

25उन्होंने उससे कहा, ‘हे स्वामी, उसके पास दस मुहरें तो हैं।’


## Luke 19:26 (id: 242019026)

26‘मैं तुम से कहता हूँ, कि जिसके पास है, उसे और दिया जाएगा; और जिसके पास नहीं, उससे वह भी जो उसके पास है ले लिया जाएगा।


## Luke 19:27 (id: 242019027)

27परन्तु मेरे उन बैरियों को जो नहीं चाहते थे कि मैं उन पर राज्य करूँ, उनको यहाँ लाकर मेरे सामने मार डालो।’”


## Luke 19:28 (id: 242019028)

28ये बातें कहकर वह यरूशलेम की ओर उनके आगे\-आगे चला।


## Luke 19:29 (id: 242019029)

29और जब वह जैतून नाम पहाड़ पर बैतफगे और बैतनिय्याह के पास पहुँचा, तो उसने अपने चेलों में से दो को यह कहकर भेजा,


## Luke 19:30 (id: 242019030)

30“सामने के गाँव में जाओ, और उसमें पहुँचते ही एक गदही का बच्चा जिस पर कभी कोई सवार नहीं हुआ, बन्धा हुआ तुम्हें मिलेगा, उसे खोलकर लाओ।


## Luke 19:31 (id: 242019031)

31और यदि कोई तुम से पूछे, कि क्यों खोलते हो, तो यह कह देना, कि प्रभु को इसकी जरूरत है।”


## Luke 19:32 (id: 242019032)

32जो भेजे गए थे, उन्होंने जाकर जैसा उसने उनसे कहा था, वैसा ही पाया।


## Luke 19:33 (id: 242019033)

33जब वे गदहे के बच्चे को खोल रहे थे, तो उसके मालिकों ने उनसे पूछा, “इस बच्चे को क्यों खोलते हो?”


## Luke 19:34 (id: 242019034)

34उन्होंने कहा, “प्रभु को इसकी जरूरत है।”


## Luke 19:35 (id: 242019035)

35वे उसको यीशु के पास ले आए और अपने कपड़े उस बच्चे पर डालकर यीशु को उस पर बैठा दिया।


## Luke 19:36 (id: 242019036)

36जब वह जा रहा था, तो वे अपने कपड़े मार्ग में बिछाते जाते थे।


## Luke 19:37 (id: 242019037)

37और निकट आते हुए जब वह जैतून पहाड़ की ढलान पर पहुँचा, तो चेलों की सारी मण्डली उन सब सामर्थ्य के कामों के कारण जो उन्होंने देखे थे, आनन्दित होकर बड़े शब्द से परमेश्वर की स्तुति करने लगी:


## Luke 19:38 (id: 242019038)

38“धन्य है वह राजा, जो प्रभु के नाम से आता है! स्वर्ग में शान्ति और आकाश में महिमा हो!”


## Luke 19:39 (id: 242019039)

39तब भीड़ में से कितने फरीसी उससे कहने लगे, “हे गुरु, अपने चेलों को डाँट।”


## Luke 19:40 (id: 242019040)

40उसने उत्तर दिया, “मैं तुम में से कहता हूँ, यदि ये चुप रहें, तो पत्थर चिल्ला उठेंगे।”


## Luke 19:41 (id: 242019041)

41जब वह निकट आया तो नगर को देखकर उस पर रोया।


## Luke 19:42 (id: 242019042)

42और कहा, “क्या ही भला होता, कि तू; हाँ, तू ही, इसी दिन में कुशल की बातें जानता, परन्तु अब वे तेरी आँखों से छिप गई हैं।


## Luke 19:43 (id: 242019043)

43क्योंकि वे दिन तुझ पर आएँगे कि तेरे बैरी मोर्चा बाँधकर तुझे घेर लेंगे, और चारों ओर से तुझे दबाएँगे।


## Luke 19:44 (id: 242019044)

44और तुझे और तेरे साथ तेरे बालकों को, मिट्टी में मिलाएँगे, और तुझ में पत्थर पर पत्थर भी न छोड़ेंगे; क्योंकि तूने वह अवसर जब तुझ पर कृपादृष्टि की गई न पहचाना।”


## Luke 19:45 (id: 242019045)

45तब वह मन्दिर में जाकर बेचनेवालों को बाहर निकालने लगा।


## Luke 19:46 (id: 242019046)

46और उनसे कहा, “लिखा है; ‘मेरा घर प्रार्थना का घर होगा,’ परन्तु तुम ने उसे डाकुओं की खोह बना दिया है।”


## Luke 19:47 (id: 242019047)

47और वह प्रतिदिन मन्दिर में उपदेश देता था: और प्रधान याजक और शास्त्री और लोगों के प्रमुख उसे मार डालने का अवसर ढूँढ़ते थे।


## Luke 19:48 (id: 242019048)

48परन्तु कोई उपाय न निकाल सके; कि यह किस प्रकार करें, क्योंकि सब लोग बड़ी चाह से उसकी सुनते थे।


## Luke 20:1 (id: 242020001)

1एक दिन ऐसा हुआ कि जब वह मन्दिर में लोगों को उपदेश देता और सुसमाचार सुना रहा था, तो प्रधान याजक और शास्त्री, प्राचीनों के साथ पास आकर खड़े हुए।


## Luke 20:2 (id: 242020002)

2और कहने लगे, “हमें बता, तू इन कामों को किस अधिकार से करता है, और वह कौन है, जिसने तुझे यह अधिकार दिया है?”


## Luke 20:3 (id: 242020003)

3उसने उनको उत्तर दिया, “मैं भी तुम से एक बात पूछता हूँ; मुझे बताओ


## Luke 20:4 (id: 242020004)

4यूहन्ना का बपतिस्मा स्वर्ग की ओर से था या मनुष्यों की ओर से था?”


## Luke 20:5 (id: 242020005)

5तब वे आपस में कहने लगे, “यदि हम कहें, ‘स्वर्ग की ओर से,’ तो वह कहेगा; ‘फिर तुम ने उस पर विश्वास क्यों नहीं किया?’


## Luke 20:6 (id: 242020006)

6और यदि हम कहें, ‘मनुष्यों की ओर से,’ तो सब लोग हमें पथराव करेंगे, क्योंकि वे सचमुच जानते हैं, कि यूहन्ना भविष्यद्वक्ता था।”


## Luke 20:7 (id: 242020007)

7अतः उन्होंने उत्तर दिया, “हम नहीं जानते, कि वह किसकी ओर से था।”


## Luke 20:8 (id: 242020008)

8यीशु ने उनसे कहा, “तो मैं भी तुम्हें नहीं बताता कि मैं ये काम किस अधिकार से करता हूँ।”


## Luke 20:9 (id: 242020009)

9तब वह लोगों से यह दृष्टान्त कहने लगा, “किसी मनुष्य ने दाख की बारी लगाई, और किसानों को उसका ठेका दे दिया और बहुत दिनों के लिये परदेश चला गया।


## Luke 20:10 (id: 242020010)

10नियुक्त समय पर उसने किसानों के पास एक दास को भेजा, कि वे दाख की बारी के कुछ फलों का भाग उसे दें, पर किसानों ने उसे पीटकर खाली हाथ लौटा दिया।


## Luke 20:11 (id: 242020011)

11फिर उसने एक और दास को भेजा, ओर उन्होंने उसे भी पीटकर और उसका अपमान करके खाली हाथ लौटा दिया।


## Luke 20:12 (id: 242020012)

12फिर उसने तीसरा भेजा, और उन्होंने उसे भी घायल करके निकाल दिया।


## Luke 20:13 (id: 242020013)

13तब दाख की बारी के स्वामी ने कहा, ‘मैं क्या करूँ? मैं अपने प्रिय पुत्र को भेजूँगा, क्या जाने वे उसका आदर करें।’


## Luke 20:14 (id: 242020014)

14जब किसानों ने उसे देखा तो आपस में विचार करने लगे, ‘यह तो वारिस है; आओ, हम उसे मार डालें, कि विरासत हमारी हो जाए।’


## Luke 20:15 (id: 242020015)

15और उन्होंने उसे दाख की बारी से बाहर निकालकर मार डाला: इसलिए दाख की बारी का स्वामी उनके साथ क्या करेगा?


## Luke 20:16 (id: 242020016)

16“वह आकर उन किसानों को नाश करेगा, और दाख की बारी दूसरों को सौंपेगा।” यह सुनकर उन्होंने कहा, “परमेश्वर ऐसा न करे।”


## Luke 20:17 (id: 242020017)

17उसने उनकी ओर देखकर कहा, “फिर यह क्या लिखा है: ‘जिस पत्थर को राजमिस्त्रियों ने निकम्मा ठहराया था, वही कोने का सिरा हो गया।’


## Luke 20:18 (id: 242020018)

18“जो कोई उस पत्थर पर गिरेगा वह चकनाचूर हो जाएगा, और जिस पर वह गिरेगा, उसको पीस डालेगा।”


## Luke 20:19 (id: 242020019)

19उसी घड़ी शास्त्रियों और प्रधान याजकों ने उसे पकड़ना चाहा, क्योंकि समझ गए थे, कि उसने उनके विरुद्ध दृष्टान्त कहा, परन्तु वे लोगों से डरे।


## Luke 20:20 (id: 242020020)

20और वे उसकी ताक में लगे और भेदिए भेजे, कि धर्मी का भेष धरकर उसकी कोई न कोई बात पकड़ें, कि उसे राज्यपाल के हाथ और अधिकार में सौंप दें।


## Luke 20:21 (id: 242020021)

21उन्होंने उससे यह पूछा, “हे गुरु, हम जानते हैं कि तू ठीक कहता, और सिखाता भी है, और किसी का पक्षपात नहीं करता; वरन् परमेश्वर का मार्ग सच्चाई से बताता है।


## Luke 20:22 (id: 242020022)

22क्या हमें कैसर को कर देना उचित है, कि नहीं?”


## Luke 20:23 (id: 242020023)

23उसने उनकी चतुराई को ताड़कर उनसे कहा,


## Luke 20:24 (id: 242020024)

24“एक दीनार मुझे दिखाओ। इस पर किसकी छाप और नाम है?” उन्होंने कहा, “कैसर का।”


## Luke 20:25 (id: 242020025)

25उसने उनसे कहा, “तो जो कैसर का है, वह कैसर को दो और जो परमेश्वर का है, वह परमेश्वर को दो।”


## Luke 20:26 (id: 242020026)

26वे लोगों के सामने उस बात को पकड़ न सके, वरन् उसके उत्तर से अचम्भित होकर चुप रह गए।


## Luke 20:27 (id: 242020027)

27फिर सदूकी जो कहते हैं, कि मरे हुओं का जी उठना है ही नहीं, उनमें से कुछ ने उसके पास आकर पूछा।


## Luke 20:28 (id: 242020028)

28“हे गुरु, मूसा ने हमारे लिये यह लिखा है, ‘यदि किसी का भाई अपनी पत्नी के रहते हुए बिना सन्तान मर जाए, तो उसका भाई उसकी पत्नी से विवाह कर ले, और अपने भाई के लिये वंश उत्पन्न करे।’


## Luke 20:29 (id: 242020029)

29अतः सात भाई थे, पहला भाई विवाह करके बिना सन्तान मर गया।


## Luke 20:30 (id: 242020030)

30फिर दूसरे,


## Luke 20:31 (id: 242020031)

31और तीसरे ने भी उस स्त्री से विवाह कर लिया। इसी रीति से सातों बिना सन्तान मर गए।


## Luke 20:32 (id: 242020032)

32सब के पीछे वह स्त्री भी मर गई।


## Luke 20:33 (id: 242020033)

33अतः जी उठने पर वह उनमें से किसकी पत्नी होगी, क्योंकि वह सातों की पत्नी रह चुकी थी।”


## Luke 20:34 (id: 242020034)

34यीशु ने उनसे कहा, “इस युग के सन्तानों में तो विवाह\-शादी होती है,


## Luke 20:35 (id: 242020035)

35पर जो लोग इस योग्य ठहरेंगे, की उस युग को और मरे हुओं में से जी उठना प्राप्त करें, उनमें विवाह\-शादी न होगी।


## Luke 20:36 (id: 242020036)

36वे फिर मरने के भी नहीं; क्योंकि वे स्वर्गदूतों के समान होंगे, और पुनरुत्थान की सन्तान होने से परमेश्वर के भी सन्तान होंगे।


## Luke 20:37 (id: 242020037)

37परन्तु इस बात को कि मरे हुए जी उठते हैं, मूसा ने भी झाड़ी की कथा में प्रगट की है, वह प्रभु को ‘अब्राहम का परमेश्वर, और इसहाक का परमेश्वर, और याकूब का परमेश्वर’ कहता है।


## Luke 20:38 (id: 242020038)

38परमेश्वर तो मुर्दों का नहीं परन्तु जीवितों का परमेश्वर है: क्योंकि उसके निकट सब जीवित हैं।”


## Luke 20:39 (id: 242020039)

39तब यह सुनकर शास्त्रियों में से कितनों ने कहा, “हे गुरु, तूने अच्छा कहा।”


## Luke 20:40 (id: 242020040)

40और उन्हें फिर उससे कुछ और पूछने का साहस न हुआ।


## Luke 20:41 (id: 242020041)

41फिर उसने उनसे पूछा, “मसीह को दाऊद की सन्तान कैसे कहते हैं?


## Luke 20:42 (id: 242020042)

42दाऊद आप भजन संहिता की पुस्तक में कहता है: ‘प्रभु ने मेरे प्रभु से कहा, मेरे दाहिने बैठ,


## Luke 20:43 (id: 242020043)

43जब तक कि मैं तेरे बैरियों को तेरे पाँवों तले की चौकी न कर दूँ।’


## Luke 20:44 (id: 242020044)

44दाऊद तो उसे प्रभु कहता है; तो फिर वह उसकी सन्तान कैसे ठहरा?”


## Luke 20:45 (id: 242020045)

45जब सब लोग सुन रहे थे, तो उसने अपने चेलों से कहा।


## Luke 20:46 (id: 242020046)

46“शास्त्रियों से सावधान रहो, जिनको लम्बे\-लम्बे वस्त्र पहने हुए फिरना अच्छा लगता है, और जिन्हें बाजारों में नमस्कार, और आराधनालयों में मुख्य आसन और भोज में मुख्य स्थान प्रिय लगते हैं।


## Luke 20:47 (id: 242020047)

47वे विधवाओं के घर खा जाते हैं, और दिखाने के लिये बड़ी देर तक प्रार्थना करते रहते हैं, ये बहुत ही दण्ड पाएँगे।”


## Luke 21:1 (id: 242021001)

1फिर उसने आँख उठाकर धनवानों को अपना\-अपना दान भण्डार में डालते हुए देखा।


## Luke 21:2 (id: 242021002)

2और उसने एक कंगाल विधवा को भी उसमें दो दमड़ियाँ डालते हुए देखा।


## Luke 21:3 (id: 242021003)

3तब उसने कहा, “मैं तुम से सच कहता हूँ कि इस कंगाल विधवा ने सबसे बढ़कर डाला है।


## Luke 21:4 (id: 242021004)

4क्योंकि उन सब ने अपनी\-अपनी बढ़ती में से दान में कुछ डाला है, परन्तु इसने अपनी घटी में से अपनी सारी जीविका डाल दी है।”


## Luke 21:5 (id: 242021005)

5जब कितने लोग मन्दिर के विषय में कह रहे थे, कि वह कैसे सुन्दर पत्थरों और भेंट की वस्तुओं से संवारा गया है, तो उसने कहा,


## Luke 21:6 (id: 242021006)

6“वे दिन आएँगे, जिनमें यह सब जो तुम देखते हो, उनमें से यहाँ किसी पत्थर पर पत्थर भी न छूटेगा, जो ढाया न जाएगा।”


## Luke 21:7 (id: 242021007)

7उन्होंने उससे पूछा, “हे गुरु, यह सब कब होगा? और ये बातें जब पूरी होने पर होंगी, तो उस समय का क्या चिन्ह होगा?”


## Luke 21:8 (id: 242021008)

8उसने कहा, “सावधान रहो, कि भरमाए न जाओ, क्योंकि बहुत से मेरे नाम से आकर कहेंगे, कि मैं वही हूँ; और यह भी कि समय निकट आ पहुँचा है: तुम उनके पीछे न चले जाना।


## Luke 21:9 (id: 242021009)

9और जब तुम लड़ाइयों और बलवों की चर्चा सुनो, तो घबरा न जाना; क्योंकि इनका पहले होना अवश्य है; परन्तु उस समय तुरन्त अन्त न होगा।”


## Luke 21:10 (id: 242021010)

10तब उसने उनसे कहा, “जाति पर जाति और राज्य पर राज्य चढ़ाई करेगा।


## Luke 21:11 (id: 242021011)

11और बड़े\-बड़े भूकम्प होंगे, और जगह\-जगह अकाल और महामारियाँ पड़ेंगी, और आकाश में भयंकर बातें और बड़े\-बड़े चिन्ह प्रगट होंगे।


## Luke 21:12 (id: 242021012)

12परन्तु इन सब बातों से पहले वे मेरे नाम के कारण तुम्हें पकड़ेंगे, और सताएँगे, और आराधनालयों में सौंपेंगे, और बन्दीगृह में डलवाएँगे, और राजाओं और राज्यपालों के सामने ले जाएँगे।


## Luke 21:13 (id: 242021013)

13पर यह तुम्हारे लिये गवाही देने का अवसर हो जाएगा।


## Luke 21:14 (id: 242021014)

14इसलिए अपने\-अपने मन में ठान रखो कि हम पहले से उत्तर देने की चिन्ता न करेंगे।


## Luke 21:15 (id: 242021015)

15क्योंकि मैं तुम्हें ऐसा बोल और बुद्धि दूँगा, कि तुम्हारे सब विरोधी सामना या खण्डन न कर सकेंगे।


## Luke 21:16 (id: 242021016)

16और तुम्हारे माता\-पिता और भाई और कुटुम्ब, और मित्र भी तुम्हें पकड़वाएँगे; यहाँ तक कि तुम में से कितनों को मरवा डालेंगे।


## Luke 21:17 (id: 242021017)

17और मेरे नाम के कारण सब लोग तुम से बैर करेंगे।


## Luke 21:18 (id: 242021018)

18परन्तु तुम्हारे सिर का एक बाल भी बाँका न होगा।


## Luke 21:19 (id: 242021019)

19अपने धीरज से तुम अपने प्राणों को बचाए रखोगे।


## Luke 21:20 (id: 242021020)

20“जब तुम यरूशलेम को सेनाओं से घिरा हुआ देखो, तो जान लेना कि उसका उजड़ जाना निकट है।


## Luke 21:21 (id: 242021021)

21तब जो यहूदिया में हों वह पहाड़ों पर भाग जाएँ, और जो यरूशलेम के भीतर हों वे बाहर निकल जाएँ; और जो गाँवों में हो वे उसमें न जाएँ।


## Luke 21:22 (id: 242021022)

22क्योंकि यह पलटा लेने के ऐसे दिन होंगे, जिनमें लिखी हुई सब बातें पूरी हो जाएँगी।


## Luke 21:23 (id: 242021023)

23उन दिनों में जो गर्भवती और दूध पिलाती होंगी, उनके लिये हाय, हाय! क्योंकि देश में बड़ा क्लेश और इन लोगों पर बड़ी आपत्ति होगी।


## Luke 21:24 (id: 242021024)

24वे तलवार के कौर हो जाएँगे, और सब देशों के लोगों में बन्धुए होकर पहुँचाए जाएँगे, और जब तक अन्यजातियों का समय पूरा न हो, तब तक यरूशलेम अन्यजातियों से रौंदा जाएगा।


## Luke 21:25 (id: 242021025)

25“और सूरज और चाँद और तारों में चिन्ह दिखाई देंगे, और पृथ्वी पर, देश\-देश के लोगों को संकट होगा; क्योंकि वे समुद्र के गरजने और लहरों के कोलाहल से घबरा जाएँगे।


## Luke 21:26 (id: 242021026)

26और भय के कारण और संसार पर आनेवाली घटनाओं की बाँट देखते\-देखते लोगों के जी में जी न रहेगा क्योंकि आकाश की शक्तियाँ हिलाई जाएँगी।


## Luke 21:27 (id: 242021027)

27तब वे मनुष्य के पुत्र को सामर्थ्य और बड़ी महिमा के साथ बादल पर आते देखेंगे।


## Luke 21:28 (id: 242021028)

28जब ये बातें होने लगें, तो सीधे होकर अपने सिर ऊपर उठाना; क्योंकि तुम्हारा छुटकारा निकट होगा।”


## Luke 21:29 (id: 242021029)

29उसने उनसे एक दृष्टान्त भी कहा, “अंजीर के पेड़ और सब पेड़ों को देखो।


## Luke 21:30 (id: 242021030)

30ज्यों ही उनकी कोंपलें निकलती हैं, तो तुम देखकर आप ही जान लेते हो, कि ग्रीष्मकाल निकट है।


## Luke 21:31 (id: 242021031)

31इसी रीति से जब तुम ये बातें होते देखो, तब जान लो कि परमेश्वर का राज्य निकट है।


## Luke 21:32 (id: 242021032)

32मैं तुम से सच कहता हूँ, कि जब तक ये सब बातें न हो लें, तब तक इस पीढ़ी का कदापि अन्त न होगा।


## Luke 21:33 (id: 242021033)

33आकाश और पृथ्वी टल जाएँगे, परन्तु मेरी बातें कभी न टलेंगी।


## Luke 21:34 (id: 242021034)

34“इसलिए सावधान रहो, ऐसा न हो कि तुम्हारे मन खुमार और मतवालेपन, और इस जीवन की चिन्ताओं से सुस्त हो जाएँ, और वह दिन तुम पर फंदे के समान अचानक आ पड़े।


## Luke 21:35 (id: 242021035)

35क्योंकि वह सारी पृथ्वी के सब रहनेवालों पर इसी प्रकार आ पड़ेगा।


## Luke 21:36 (id: 242021036)

36इसलिए जागते रहो और हर समय प्रार्थना करते रहो कि तुम इन सब आनेवाली घटनाओं से बचने, और मनुष्य के पुत्र के सामने खड़े होने के योग्य बनो।”


## Luke 21:37 (id: 242021037)

37और वह दिन को मन्दिर में उपदेश करता था; और रात को बाहर जाकर जैतून नाम पहाड़ पर रहा करता था।


## Luke 21:38 (id: 242021038)

38और भोर को तड़के सब लोग उसकी सुनने के लिये मन्दिर में उसके पास आया करते थे।


## Luke 22:1 (id: 242022001)

1अख़मीरी रोटी का पर्व जो फसह कहलाता है, निकट था।


## Luke 22:2 (id: 242022002)

2और प्रधान याजक और शास्त्री इस बात की खोज में थे कि उसको कैसे मार डालें, पर वे लोगों से डरते थे।


## Luke 22:3 (id: 242022003)

3और शैतान यहूदा में समाया, जो इस्करियोती कहलाता और बारह चेलों में गिना जाता था।


## Luke 22:4 (id: 242022004)

4उसने जाकर प्रधान याजकों और पहरुओं के सरदारों के साथ बातचीत की, कि उसको किस प्रकार उनके हाथ पकड़वाए।


## Luke 22:5 (id: 242022005)

5वे आनन्दित हुए, और उसे रुपये देने का वचन दिया।


## Luke 22:6 (id: 242022006)

6उसने मान लिया, और अवसर ढूँढ़ने लगा, कि बिना उपद्रव के उसे उनके हाथ पकड़वा दे।


## Luke 22:7 (id: 242022007)

7तब अख़मीरी रोटी के पर्व का दिन आया, जिसमें फसह का मेम्ना बलि करना अवश्य था।


## Luke 22:8 (id: 242022008)

8और यीशु ने पतरस और यूहन्ना को यह कहकर भेजा, “जाकर हमारे खाने के लिये फसह तैयार करो।”


## Luke 22:9 (id: 242022009)

9उन्होंने उससे पूछा, “तू कहाँ चाहता है, कि हम तैयार करें?”


## Luke 22:10 (id: 242022010)

10उसने उनसे कहा, “देखो, नगर में प्रवेश करते ही एक मनुष्य जल का घड़ा उठाए हुए तुम्हें मिलेगा, जिस घर में वह जाए; तुम उसके पीछे चले जाना,


## Luke 22:11 (id: 242022011)

11और उस घर के स्वामी से कहो, ‘गुरु तुझ से कहता है; कि वह पाहुनशाला कहाँ है जिसमें मैं अपने चेलों के साथ फसह खाऊँ?’


## Luke 22:12 (id: 242022012)

12वह तुम्हें एक सजी\-सजाई बड़ी अटारी दिखा देगा; वहाँ तैयारी करना।”


## Luke 22:13 (id: 242022013)

13उन्होंने जाकर, जैसा उसने उनसे कहा था, वैसा ही पाया, और फसह तैयार किया।


## Luke 22:14 (id: 242022014)

14जब घड़ी पहुँची, तो वह प्रेरितों के साथ भोजन करने बैठा।


## Luke 22:15 (id: 242022015)

15और उसने उनसे कहा, “मुझे बड़ी लालसा थी, कि दुःख भोगने से पहले यह फसह तुम्हारे साथ खाऊँ।


## Luke 22:16 (id: 242022016)

16क्योंकि मैं तुम से कहता हूँ, कि जब तक वह परमेश्वर के राज्य में पूरा न हो तब तक मैं उसे कभी न खाऊँगा।”


## Luke 22:17 (id: 242022017)

17तब उसने कटोरा लेकर धन्यवाद किया और कहा, “इसको लो और आपस में बाँट लो।


## Luke 22:18 (id: 242022018)

18क्योंकि मैं तुम से कहता हूँ, कि जब तक परमेश्वर का राज्य न आए तब तक मैं दाखरस अब से कभी न पीऊँगा।”


## Luke 22:19 (id: 242022019)

19फिर उसने रोटी ली, और धन्यवाद करके तोड़ी, और उनको यह कहते हुए दी, “यह मेरी देह है, जो तुम्हारे लिये दी जाती है: मेरे स्मरण के लिये यही किया करो।”


## Luke 22:20 (id: 242022020)

20इसी रीति से उसने भोजन के बाद कटोरा भी यह कहते हुए दिया, “यह कटोरा मेरे उस लहू में जो तुम्हारे लिये बहाया जाता है नई वाचा है।


## Luke 22:21 (id: 242022021)

21पर देखो, मेरे पकड़वानेवाले का हाथ मेरे साथ मेज पर है।


## Luke 22:22 (id: 242022022)

22क्योंकि मनुष्य का पुत्र तो जैसा उसके लिये ठहराया गया, जाता ही है, पर हाय उस मनुष्य पर, जिसके द्वारा वह पकड़वाया जाता है!”


## Luke 22:23 (id: 242022023)

23तब वे आपस में पूछताछ करने लगे, “हम में से कौन है, जो यह काम करेगा?”


## Luke 22:24 (id: 242022024)

24उनमें यह वाद\-विवाद भी हुआ; कि हम में से कौन बड़ा समझा जाता है?


## Luke 22:25 (id: 242022025)

25उसने उनसे कहा, “अन्यजातियों के राजा उन पर प्रभुता करते हैं; और जो उन पर अधिकार रखते हैं, वे उपकारक कहलाते हैं।


## Luke 22:26 (id: 242022026)

26परन्तु तुम ऐसे न होना; वरन् जो तुम में बड़ा है, वह छोटे के समान और जो प्रधान है, वह सेवक के समान बने।


## Luke 22:27 (id: 242022027)

27क्योंकि बड़ा कौन है; वह जो भोजन पर बैठा है, या वह जो सेवा करता है? क्या वह नहीं जो भोजन पर बैठा है? पर मैं तुम्हारे बीच में सेवक के समान हूँ।


## Luke 22:28 (id: 242022028)

28“परन्तु तुम वह हो, जो मेरी परीक्षाओं में लगातार मेरे साथ रहे;


## Luke 22:29 (id: 242022029)

29और जैसे मेरे पिता ने मेरे लिये एक राज्य ठहराया है, वैसे ही मैं भी तुम्हारे लिये ठहराता हूँ।


## Luke 22:30 (id: 242022030)

30ताकि तुम मेरे राज्य में मेरी मेज पर खाओ\-पीओ; वरन् सिंहासनों पर बैठकर इस्राएल के बारह गोत्रों का न्याय करो।


## Luke 22:31 (id: 242022031)

31“शमौन, हे शमौन, शैतान ने तुम लोगों को माँग लिया है कि गेहूँ के समान फटके।


## Luke 22:32 (id: 242022032)

32परन्तु मैंने तेरे लिये विनती की, कि तेरा विश्वास जाता न रहे और जब तू फिरे, तो अपने भाइयों को स्थिर करना।”


## Luke 22:33 (id: 242022033)

33उसने उससे कहा, “हे प्रभु, मैं तेरे साथ बन्दीगृह जाने, वरन् मरने को भी तैयार हूँ।”


## Luke 22:34 (id: 242022034)

34उसने कहा, “हे पतरस मैं तुझ से कहता हूँ, कि आज मुर्गा बाँग देगा जब तक तू तीन बार मेरा इन्कार न कर लेगा कि मैं उसे नहीं जानता।”


## Luke 22:35 (id: 242022035)

35और उसने उनसे कहा, “जब मैंने तुम्हें बटुए, और झोली, और जूते बिना भेजा था, तो क्या तुम को किसी वस्तु की घटी हुई थी?” उन्होंने कहा, “किसी वस्तु की नहीं।”


## Luke 22:36 (id: 242022036)

36उसने उनसे कहा, “परन्तु अब जिसके पास बटुआ हो वह उसे ले, और वैसे ही झोली भी, और जिसके पास तलवार न हो वह अपने कपड़े बेचकर एक मोल ले।


## Luke 22:37 (id: 242022037)

37क्योंकि मैं तुम से कहता हूँ, कि यह जो लिखा है, ‘वह अपराधी के साथ गिना गया,’ उसका मुझ में पूरा होना अवश्य है; क्योंकि मेरे विषय की बातें पूरी होने पर हैं।”


## Luke 22:38 (id: 242022038)

38उन्होंने कहा, “हे प्रभु, देख, यहाँ दो तलवारें हैं।” उसने उनसे कहा, “बहुत हैं।”


## Luke 22:39 (id: 242022039)

39तब वह बाहर निकलकर अपनी रीति के अनुसार जैतून के पहाड़ पर गया, और चेले उसके पीछे हो लिए।


## Luke 22:40 (id: 242022040)

40उस जगह पहुँचकर उसने उनसे कहा, “प्रार्थना करो, कि तुम परीक्षा में न पड़ो।”


## Luke 22:41 (id: 242022041)

41और वह आप उनसे अलग एक ढेला फेंकने की दूरी भर गया, और घुटने टेककर प्रार्थना करने लगा।


## Luke 22:42 (id: 242022042)

42“हे पिता यदि तू चाहे तो इस कटोरे को मेरे पास से हटा ले, फिर भी मेरी नहीं परन्तु तेरी ही इच्छा पूरी हो।”


## Luke 22:43 (id: 242022043)

43तब स्वर्ग से एक दूत उसको दिखाई दिया जो उसे सामर्थ्य देता था।


## Luke 22:44 (id: 242022044)

44और वह अत्यन्त संकट में व्याकुल होकर और भी हार्दिक वेदना से प्रार्थना करने लगा; और उसका पसीना मानो लहू की बड़ी\-बड़ी बूँदों के समान भूमि पर गिर रहा था।


## Luke 22:45 (id: 242022045)

45तब वह प्रार्थना से उठा और अपने चेलों के पास आकर उन्हें उदासी के मारे सोता पाया।


## Luke 22:46 (id: 242022046)

46और उनसे कहा, “क्यों सोते हो? उठो, प्रार्थना करो, कि परीक्षा में न पड़ो।”


## Luke 22:47 (id: 242022047)

47वह यह कह ही रहा था, कि देखो एक भीड़ आई, और उन बारहों में से एक जिसका नाम यहूदा था उनके आगे\-आगे आ रहा था, वह यीशु के पास आया, कि उसे चूम ले।


## Luke 22:48 (id: 242022048)

48यीशु ने उससे कहा, “हे यहूदा, क्या तू चूमा लेकर मनुष्य के पुत्र को पकड़वाता है?”


## Luke 22:49 (id: 242022049)

49उसके साथियों ने जब देखा कि क्या होनेवाला है, तो कहा, “हे प्रभु, क्या हम तलवार चलाएँ?”


## Luke 22:50 (id: 242022050)

50और उनमें से एक ने महायाजक के दास पर तलवार चलाकर उसका दाहिना कान काट दिया।


## Luke 22:51 (id: 242022051)

51इस पर यीशु ने कहा, “अब बस करो।” और उसका कान छूकर उसे अच्छा किया।


## Luke 22:52 (id: 242022052)

52तब यीशु ने प्रधान याजकों और मन्दिर के पहरुओं के सरदारों और प्राचीनों से, जो उस पर चढ़ आए थे, कहा, “क्या तुम मुझे डाकू जानकर तलवारें और लाठियाँ लिए हुए निकले हो?


## Luke 22:53 (id: 242022053)

53जब मैं मन्दिर में हर दिन तुम्हारे साथ था, तो तुम ने मुझ पर हाथ न डाला; पर यह तुम्हारी घड़ी है, और अंधकार का अधिकार है।”


## Luke 22:54 (id: 242022054)

54फिर वे उसे पकड़कर ले चले, और महायाजक के घर में लाए और पतरस दूर ही दूर उसके पीछे\-पीछे चलता था।


## Luke 22:55 (id: 242022055)

55और जब वे आँगन में आग सुलगाकर इकट्ठे बैठे, तो पतरस भी उनके बीच में बैठ गया।


## Luke 22:56 (id: 242022056)

56और एक दासी उसे आग के उजियाले में बैठे देखकर और उसकी ओर ताक कर कहने लगी, “यह भी तो उसके साथ था।”


## Luke 22:57 (id: 242022057)

57परन्तु उसने यह कहकर इन्कार किया, “हे नारी, मैं उसे नहीं जानता।”


## Luke 22:58 (id: 242022058)

58थोड़ी देर बाद किसी और ने उसे देखकर कहा, “तू भी तो उन्हीं में से है।” पतरस ने कहा, “हे मनुष्य, मैं नहीं हूँ।”


## Luke 22:59 (id: 242022059)

59कोई घंटे भर के बाद एक और मनुष्य दृढ़ता से कहने लगा, “निश्चय यह भी तो उसके साथ था; क्योंकि यह गलीली है।”


## Luke 22:60 (id: 242022060)

60पतरस ने कहा, “हे मनुष्य, मैं नहीं जानता कि तू क्या कहता है?” वह कह ही रहा था कि तुरन्त मुर्गे ने बाँग दी।


## Luke 22:61 (id: 242022061)

61तब प्रभु ने घूमकर पतरस की ओर देखा, और पतरस को प्रभु की वह बात याद आई जो उसने कही थी, “आज मुर्गे के बाँग देने से पहले, तू तीन बार मेरा इन्कार करेगा।”


## Luke 22:62 (id: 242022062)

62और वह बाहर निकलकर फूट फूटकर रोने लगा।


## Luke 22:63 (id: 242022063)

63जो मनुष्य यीशु को पकड़े हुए थे, वे उसका उपहास करके पीटने लगे;


## Luke 22:64 (id: 242022064)

64और उसकी आँखें ढाँपकर उससे पूछा, “भविष्यद्वाणी करके बता कि तुझे किसने मारा।”


## Luke 22:65 (id: 242022065)

65और उन्होंने बहुत सी और भी निन्दा की बातें उसके विरोध में कहीं।


## Luke 22:66 (id: 242022066)

66जब दिन हुआ तो लोगों के पुरनिए और प्रधान याजक और शास्त्री इकट्ठे हुए, और उसे अपनी महासभा में लाकर पूछा,


## Luke 22:67 (id: 242022067)

67“यदि तू मसीह है, तो हम से कह दे!” उसने उनसे कहा, “यदि मैं तुम से कहूँ तो विश्वास न करोगे।


## Luke 22:68 (id: 242022068)

68और यदि पूछूँ, तो उत्तर न दोगे।


## Luke 22:69 (id: 242022069)

69परन्तु अब से मनुष्य का पुत्र सर्वशक्तिमान परमेश्वर की दाहिनी ओर बैठा रहेगा।”


## Luke 22:70 (id: 242022070)

70इस पर सब ने कहा, “तो क्या तू परमेश्वर का पुत्र है?” उसने उनसे कहा, “तुम आप ही कहते हो, क्योंकि मैं हूँ।”


## Luke 22:71 (id: 242022071)

71तब उन्होंने कहा, “अब हमें गवाही की क्या आवश्यकता है; क्योंकि हमने आप ही उसके मुँह से सुन लिया है।”


## Luke 23:1 (id: 242023001)

1तब सारी सभा उठकर यीशु को पिलातुस के पास ले गई।


## Luke 23:2 (id: 242023002)

2और वे यह कहकर उस पर दोष लगाने लगे, “हमने इसे लोगों को बहकाते और कैसर को कर देने से मना करते, और अपने आपको मसीह, राजा कहते हुए सुना है।”


## Luke 23:3 (id: 242023003)

3पिलातुस ने उससे पूछा, “क्या तू यहूदियों का राजा है?” उसने उसे उत्तर दिया, “तू आप ही कह रहा है।”


## Luke 23:4 (id: 242023004)

4तब पिलातुस ने प्रधान याजकों और लोगों से कहा, “मैं इस मनुष्य में कुछ दोष नहीं पाता।”


## Luke 23:5 (id: 242023005)

5पर वे और भी दृढ़ता से कहने लगे, “यह गलील से लेकर यहाँ तक सारे यहूदिया में उपदेश दे देकर लोगों को भड़काता है।”


## Luke 23:6 (id: 242023006)

6यह सुनकर पिलातुस ने पूछा, “क्या यह मनुष्य गलीली है?”


## Luke 23:7 (id: 242023007)

7और यह जानकर कि वह हेरोदेस की रियासत का है, उसे हेरोदेस के पास भेज दिया, क्योंकि उन दिनों में वह भी यरूशलेम में था।


## Luke 23:8 (id: 242023008)

8हेरोदेस यीशु को देखकर बहुत ही प्रसन्न हुआ, क्योंकि वह बहुत दिनों से उसको देखना चाहता था: इसलिए कि उसके विषय में सुना था, और उसका कुछ चिन्ह देखने की आशा रखता था।


## Luke 23:9 (id: 242023009)

9वह उससे बहुत सारी बातें पूछता रहा, पर उसने उसको कुछ भी उत्तर न दिया।


## Luke 23:10 (id: 242023010)

10और प्रधान याजक और शास्त्री खड़े हुए तन मन से उस पर दोष लगाते रहे।


## Luke 23:11 (id: 242023011)

11तब हेरोदेस ने अपने सिपाहियों के साथ उसका अपमान करके उपहास किया, और भड़कीला वस्त्र पहनाकर उसे पिलातुस के पास लौटा दिया।


## Luke 23:12 (id: 242023012)

12उसी दिन पिलातुस और हेरोदेस मित्र हो गए। इसके पहले वे एक दूसरे के बैरी थे।


## Luke 23:13 (id: 242023013)

13पिलातुस ने प्रधान याजकों और सरदारों और लोगों को बुलाकर उनसे कहा,


## Luke 23:14 (id: 242023014)

14“तुम इस मनुष्य को लोगों का बहकानेवाला ठहराकर मेरे पास लाए हो, और देखो, मैंने तुम्हारे सामने उसकी जाँच की, पर जिन बातों का तुम उस पर दोष लगाते हो, उन बातों के विषय में मैंने उसमें कुछ भी दोष नहीं पाया है;


## Luke 23:15 (id: 242023015)

15न हेरोदेस ने, क्योंकि उसने उसे हमारे पास लौटा दिया है: और देखो, उससे ऐसा कुछ नहीं हुआ कि वह मृत्यु के दण्ड के योग्य ठहराया जाए।


## Luke 23:16 (id: 242023016)

16इसलिए मैं उसे पिटवाकर छोड़ देता हूँ।”


## Luke 23:17 (id: 242023017)

17पिलातुस पर्व के समय उनके लिए एक बन्दी को छोड़ने पर विवश था।


## Luke 23:18 (id: 242023018)

18तब सब मिलकर चिल्ला उठे, “इसका काम तमाम कर, और हमारे लिये बरअब्बा को छोड़ दे।”


## Luke 23:19 (id: 242023019)

19वह किसी बलवे के कारण जो नगर में हुआ था, और हत्या के कारण बन्दीगृह में डाला गया था।


## Luke 23:20 (id: 242023020)

20पर पिलातुस ने यीशु को छोड़ने की इच्छा से लोगों को फिर समझाया।


## Luke 23:21 (id: 242023021)

21परन्तु उन्होंने चिल्लाकर कहा, “उसे क्रूस पर चढ़ा, क्रूस पर!”


## Luke 23:22 (id: 242023022)

22उसने तीसरी बार उनसे कहा, “क्यों उसने कौन सी बुराई की है? मैंने उसमें मृत्युदण्ड के योग्य कोई बात नहीं पाई! इसलिए मैं उसे पिटवाकर छोड़ देता हूँ।”


## Luke 23:23 (id: 242023023)

23परन्तु वे चिल्ला चिल्लाकर पीछे पड़ गए, कि वह क्रूस पर चढ़ाया जाए, और उनका चिल्लाना प्रबल हुआ।


## Luke 23:24 (id: 242023024)

24अतः पिलातुस ने आज्ञा दी, कि उनकी विनती के अनुसार किया जाए।


## Luke 23:25 (id: 242023025)

25और उसने उस मनुष्य को जो बलवे और हत्या के कारण बन्दीगृह में डाला गया था, और जिसे वे माँगते थे, छोड़ दिया; और यीशु को उनकी इच्छा के अनुसार सौंप दिया।


## Luke 23:26 (id: 242023026)

26जब वे उसे लिए जा रहे थे, तो उन्होंने शमौन नाम एक कुरेनी को जो गाँव से आ रहा था, पकड़कर उस पर क्रूस को लाद दिया कि उसे यीशु के पीछे\-पीछे ले चले।


## Luke 23:27 (id: 242023027)

27और लोगों की बड़ी भीड़ उसके पीछे हो ली: और बहुत सारी स्त्रियाँ भी, जो उसके लिये छाती\-पीटती और विलाप करती थीं।


## Luke 23:28 (id: 242023028)

28यीशु ने उनकी ओर फिरकर कहा, “हे यरूशलेम की पुत्रियों, मेरे लिये मत रोओ; परन्तु अपने और अपने बालकों के लिये रोओ।


## Luke 23:29 (id: 242023029)

29क्योंकि वे दिन आते हैं, जिनमें लोग कहेंगे, ‘धन्य हैं वे जो बाँझ हैं, और वे गर्भ जो न जने और वे स्तन जिन्होंने दूध न पिलाया।’


## Luke 23:30 (id: 242023030)

30उस समय ‘वे पहाड़ों से कहने लगेंगे, कि हम पर गिरो, और टीलों से कि हमें ढाँप लो।’


## Luke 23:31 (id: 242023031)

31“क्योंकि जब वे हरे पेड़ के साथ ऐसा करते हैं, तो सूखे के साथ क्या कुछ न किया जाएगा?”


## Luke 23:32 (id: 242023032)

32वे और दो मनुष्यों को भी जो कुकर्मी थे उसके साथ मार डालने को ले चले।


## Luke 23:33 (id: 242023033)

33जब वे उस जगह जिसे खोपड़ी कहते हैं पहुँचे, तो उन्होंने वहाँ उसे और उन कुकर्मियों को भी एक को दाहिनी और दूसरे को बाईं और क्रूसों पर चढ़ाया।


## Luke 23:34 (id: 242023034)

34तब यीशु ने कहा, “हे पिता, इन्हें क्षमा कर, क्योंकि ये जानते नहीं कि क्या कर रहें हैं?” और उन्होंने चिट्ठियाँ डालकर उसके कपड़े बाँट लिए।


## Luke 23:35 (id: 242023035)

35लोग खड़े\-खड़े देख रहे थे, और सरदार भी उपहास कर करके कहते थे, “इसने औरों को बचाया, यदि यह परमेश्वर का मसीह है, और उसका चुना हुआ है, तो अपने आपको बचा ले।”


## Luke 23:36 (id: 242023036)

36सिपाही भी पास आकर और सिरका देकर उसका उपहास करके कहते थे।


## Luke 23:37 (id: 242023037)

37“यदि तू यहूदियों का राजा है, तो अपने आपको बचा!”


## Luke 23:38 (id: 242023038)

38और उसके ऊपर एक दोषपत्र भी लगा था: “यह यहूदियों का राजा है।”


## Luke 23:39 (id: 242023039)

39जो कुकर्मी लटकाए गए थे, उनमें से एक ने उसकी निन्दा करके कहा, “क्या तू मसीह नहीं? तो फिर अपने आपको और हमें बचा!”


## Luke 23:40 (id: 242023040)

40इस पर दूसरे ने उसे डाँटकर कहा, “क्या तू परमेश्वर से भी नहीं डरता? तू भी तो वही दण्ड पा रहा है,


## Luke 23:41 (id: 242023041)

41और हम तो न्यायानुसार दण्ड पा रहे हैं, क्योंकि हम अपने कामों का ठीक फल पा रहे हैं; पर इसने कोई अनुचित काम नहीं किया।”


## Luke 23:42 (id: 242023042)

42तब उसने कहा, “हे यीशु, जब तू अपने राज्य में आए, तो मेरी सुधि लेना।”


## Luke 23:43 (id: 242023043)

43उसने उससे कहा, “मैं तुझ से सच कहता हूँ कि आज ही तू मेरे साथ स्वर्गलोक में होगा।”


## Luke 23:44 (id: 242023044)

44और लगभग दोपहर से तीसरे पहर तक सारे देश में अंधियारा छाया रहा,


## Luke 23:45 (id: 242023045)

45और सूर्य का उजियाला जाता रहा, और मन्दिर का परदा बीच से फट गया,


## Luke 23:46 (id: 242023046)

46और यीशु ने बड़े शब्द से पुकारकर कहा, “हे पिता, मैं अपनी आत्मा तेरे हाथों में सौंपता हूँ।” और यह कहकर प्राण छोड़ दिए।


## Luke 23:47 (id: 242023047)

47सूबेदार ने, जो कुछ हुआ था देखकर परमेश्वर की बड़ाई की, और कहा, “निश्चय यह मनुष्य धर्मी था।”


## Luke 23:48 (id: 242023048)

48और भीड़ जो यह देखने को इकट्ठी हुई थी, इस घटना को देखकर छाती पीटती हुई लौट गई।


## Luke 23:49 (id: 242023049)

49और उसके सब जान\-पहचान, और जो स्त्रियाँ गलील से उसके साथ आई थीं, दूर खड़ी हुई यह सब देख रही थीं।


## Luke 23:50 (id: 242023050)

50और वहाँ, यूसुफ नामक महासभा का एक सदस्य था, जो सज्जन और धर्मी पुरुष था।


## Luke 23:51 (id: 242023051)

51और उनके विचार और उनके इस काम से प्रसन्न न था; और वह यहूदियों के नगर अरिमतियाह का रहनेवाला और परमेश्वर के राज्य की प्रतीक्षा करनेवाला था।


## Luke 23:52 (id: 242023052)

52उसने पिलातुस के पास जाकर यीशु का शव माँगा,


## Luke 23:53 (id: 242023053)

53और उसे उतारकर मलमल की चादर में लपेटा, और एक कब्र में रखा, जो चट्टान में खोदी हुई थी; और उसमें कोई कभी न रखा गया था।


## Luke 23:54 (id: 242023054)

54वह तैयारी का दिन था, और सब्त का दिन आरम्भ होने पर था।


## Luke 23:55 (id: 242023055)

55और उन स्त्रियों ने जो उसके साथ गलील से आई थीं, पीछे\-पीछे, जाकर उस कब्र को देखा और यह भी कि उसका शव किस रीति से रखा गया हैं।


## Luke 23:56 (id: 242023056)

56और लौटकर सुगन्धित वस्तुएँ और इत्र तैयार किया; और सब्त के दिन तो उन्होंने आज्ञा के अनुसार विश्राम किया।


## Luke 24:1 (id: 242024001)

1परन्तु सप्ताह के पहले दिन बड़े भोर को वे उन सुगन्धित वस्तुओं को जो उन्होंने तैयार की थी, लेकर कब्र पर आईं।


## Luke 24:2 (id: 242024002)

2और उन्होंने पत्थर को कब्र पर से लुढ़का हुआ पाया,


## Luke 24:3 (id: 242024003)

3और भीतर जाकर प्रभु यीशु का शव न पाया।


## Luke 24:4 (id: 242024004)

4जब वे इस बात से भौचक्की हो रही थीं तब, दो पुरुष झलकते वस्त्र पहने हुए उनके पास आ खड़े हुए।


## Luke 24:5 (id: 242024005)

5जब वे डर गईं, और धरती की ओर मुँह झुकाए रहीं; तो उन्होंने उनसे कहा, “तुम जीविते को मरे हुओं में क्यों ढूँढ़ती हो?


## Luke 24:6 (id: 242024006)

6वह यहाँ नहीं, परन्तु जी उठा है। स्मरण करो कि उसने गलील में रहते हुए तुम से कहा था,


## Luke 24:7 (id: 242024007)

7‘अवश्य है, कि मनुष्य का पुत्र पापियों के हाथ में पकड़वाया जाए, और क्रूस पर चढ़ाया जाए, और तीसरे दिन जी उठे।’”


## Luke 24:8 (id: 242024008)

8तब उसकी बातें उनको स्मरण आईं,


## Luke 24:9 (id: 242024009)

9और कब्र से लौटकर उन्होंने उन ग्यारहों को, और अन्य सब को, ये सब बातें कह सुनाई।


## Luke 24:10 (id: 242024010)

10जिन्होंने प्रेरितों से ये बातें कहीं, वे मरियम मगदलीनी और योअन्ना और याकूब की माता मरियम और उनके साथ की अन्य स्त्रियाँ भी थीं।


## Luke 24:11 (id: 242024011)

11परन्तु उनकी बातें उन्हें कहानी के समान लगी और उन्होंने उन पर विश्वास नहीं किया।


## Luke 24:12 (id: 242024012)

12तब पतरस उठकर कब्र पर दौड़ा गया, और झुककर केवल कपड़े पड़े देखे, और जो हुआ था, उससे अचम्भा करता हुआ, अपने घर चला गया।


## Luke 24:13 (id: 242024013)

13उसी दिन उनमें से दो जन इम्माऊस नामक एक गाँव को जा रहे थे, जो यरूशलेम से कोई सात मील की दूरी पर था।


## Luke 24:14 (id: 242024014)

14और वे इन सब बातों पर जो हुईं थीं, आपस में बातचीत करते जा रहे थे।


## Luke 24:15 (id: 242024015)

15और जब वे आपस में बातचीत और पूछताछ कर रहे थे, तो यीशु आप पास आकर उनके साथ हो लिया।


## Luke 24:16 (id: 242024016)

16परन्तु उनकी आँखें ऐसी बन्द कर दी गईं थी, कि उसे पहचान न सके।


## Luke 24:17 (id: 242024017)

17उसने उनसे पूछा, “ये क्या बातें हैं, जो तुम चलते\-चलते आपस में करते हो?” वे उदास से खड़े रह गए।


## Luke 24:18 (id: 242024018)

18यह सुनकर, उनमें से क्लियुपास नामक एक व्यक्ति ने कहा, “क्या तू यरूशलेम में अकेला परदेशी है; जो नहीं जानता, कि इन दिनों में उसमें क्या\-क्या हुआ है?”


## Luke 24:19 (id: 242024019)

19उसने उनसे पूछा, “कौन सी बातें?” उन्होंने उससे कहा, “यीशु नासरी के विषय में जो परमेश्वर और सब लोगों के निकट काम और वचन में सामर्थी भविष्यद्वक्ता था।


## Luke 24:20 (id: 242024020)

20और प्रधान याजकों और हमारे सरदारों ने उसे पकड़वा दिया, कि उस पर मृत्यु की आज्ञा दी जाए; और उसे क्रूस पर चढ़वाया।


## Luke 24:21 (id: 242024021)

21परन्तु हमें आशा थी, कि यही इस्राएल को छुटकारा देगा, और इन सब बातों के सिवाय इस घटना को हुए तीसरा दिन है।


## Luke 24:22 (id: 242024022)

22और हम में से कई स्त्रियों ने भी हमें आश्चर्य में डाल दिया है, जो भोर को कब्र पर गई थीं।


## Luke 24:23 (id: 242024023)

23और जब उसका शव न पाया, तो यह कहती हुई आईं, कि हमने स्वर्गदूतों का दर्शन पाया, जिन्होंने कहा कि वह जीवित है।


## Luke 24:24 (id: 242024024)

24तब हमारे साथियों में से कई एक कब्र पर गए, और जैसा स्त्रियों ने कहा था, वैसा ही पाया; परन्तु उसको न देखा।”


## Luke 24:25 (id: 242024025)

25तब उसने उनसे कहा, “हे निर्बुद्धियों, और भविष्यद्वक्ताओं की सब बातों पर विश्वास करने में मन्दमतियों!


## Luke 24:26 (id: 242024026)

26क्या अवश्य न था, कि मसीह ये दुःख उठाकर अपनी महिमा में प्रवेश करे?”


## Luke 24:27 (id: 242024027)

27तब उसने मूसा से और सब भविष्यद्वक्ताओं से आरम्भ करके सारे पवित्रशास्त्रों में से, अपने विषय में की बातों का अर्थ, उन्हें समझा दिया।


## Luke 24:28 (id: 242024028)

28इतने में वे उस गाँव के पास पहुँचे, जहाँ वे जा रहे थे, और उसके ढंग से ऐसा जान पड़ा, कि वह आगे बढ़ना चाहता है।


## Luke 24:29 (id: 242024029)

29परन्तु उन्होंने यह कहकर उसे रोका, “हमारे साथ रह; क्योंकि संध्या हो चली है और दिन अब बहुत ढल गया है।” तब वह उनके साथ रहने के लिये भीतर गया।


## Luke 24:30 (id: 242024030)

30जब वह उनके साथ भोजन करने बैठा, तो उसने रोटी लेकर धन्यवाद किया, और उसे तोड़कर उनको देने लगा।


## Luke 24:31 (id: 242024031)

31तब उनकी आँखें खुल गईं; और उन्होंने उसे पहचान लिया, और वह उनकी आँखों से छिप गया।


## Luke 24:32 (id: 242024032)

32उन्होंने आपस में कहा, “जब वह मार्ग में हम से बातें करता था, और पवित्रशास्त्र का अर्थ हमें समझाता था, तो क्या हमारे मन में उत्तेजना न उत्पन्न हुई?”


## Luke 24:33 (id: 242024033)

33वे उसी घड़ी उठकर यरूशलेम को लौट गए, और उन ग्यारहों और उनके साथियों को इकट्ठे पाया।


## Luke 24:34 (id: 242024034)

34वे कहते थे, “प्रभु सचमुच जी उठा है, और शमौन को दिखाई दिया है।”


## Luke 24:35 (id: 242024035)

35तब उन्होंने मार्ग की बातें उन्हें बता दीं और यह भी कि उन्होंने उसे रोटी तोड़ते समय कैसे पहचाना।


## Luke 24:36 (id: 242024036)

36वे ये बातें कह ही रहे थे, कि वह आप ही उनके बीच में आ खड़ा हुआ; और उनसे कहा, “तुम्हें शान्ति मिले।”


## Luke 24:37 (id: 242024037)

37परन्तु वे घबरा गए, और डर गए, और समझे, कि हम किसी भूत को देख रहे हैं।


## Luke 24:38 (id: 242024038)

38उसने उनसे कहा, “क्यों घबराते हो? और तुम्हारे मन में क्यों सन्देह उठते हैं?


## Luke 24:39 (id: 242024039)

39मेरे हाथ और मेरे पाँव को देखो, कि मैं वहीं हूँ; मुझे छूकर देखो; क्योंकि आत्मा के हड्डी माँस नहीं होता जैसा मुझ में देखते हो।”


## Luke 24:40 (id: 242024040)

40यह कहकर उसने उन्हें अपने हाथ पाँव दिखाए।


## Luke 24:41 (id: 242024041)

41जब आनन्द के मारे उनको विश्वास नहीं हो रहा था, और आश्चर्य करते थे, तो उसने उनसे पूछा, “क्या यहाँ तुम्हारे पास कुछ भोजन है?”


## Luke 24:42 (id: 242024042)

42उन्होंने उसे भुनी मछली का टुकड़ा दिया।


## Luke 24:43 (id: 242024043)

43उसने लेकर उनके सामने खाया।


## Luke 24:44 (id: 242024044)

44फिर उसने उनसे कहा, “ये मेरी वे बातें हैं, जो मैंने तुम्हारे साथ रहते हुए, तुम से कही थीं, कि अवश्य है, कि जितनी बातें मूसा की व्यवस्था और भविष्यद्वक्ताओं और भजनों की पुस्तकों में, मेरे विषय में लिखी हैं, सब पूरी हों।”


## Luke 24:45 (id: 242024045)

45तब उसने पवित्रशास्त्र समझने के लिये उनकी समझ खोल दी।


## Luke 24:46 (id: 242024046)

46और उनसे कहा, “यह लिखा है कि मसीह दुःख उठाएगा, और तीसरे दिन मरे हुओं में से जी उठेगा,


## Luke 24:47 (id: 242024047)

47और यरूशलेम से लेकर सब जातियों में मन फिराव का और पापों की क्षमा का प्रचार, उसी के नाम से किया जाएगा।


## Luke 24:48 (id: 242024048)

48तुम इन सब बातें के गवाह हो।


## Luke 24:49 (id: 242024049)

49और जिसकी प्रतिज्ञा मेरे पिता ने की है, मैं उसको तुम पर उतारूँगा और जब तक स्वर्ग से सामर्थ्य न पाओ, तब तक तुम इसी नगर में ठहरे रहो।”


## Luke 24:50 (id: 242024050)

50तब वह उन्हें बैतनिय्याह तक बाहर ले गया, और अपने हाथ उठाकर उन्हें आशीष दी;


## Luke 24:51 (id: 242024051)

51और उन्हें आशीष देते हुए वह उनसे अलग हो गया और स्वर्ग पर उठा लिया गया।


## Luke 24:52 (id: 242024052)

52और वे उसको दण्डवत् करके बड़े आनन्द से यरूशलेम को लौट गए।


## Luke 24:53 (id: 242024053)

53और वे लगातार मन्दिर में उपस्थित होकर परमेश्वर की स्तुति किया करते थे।


