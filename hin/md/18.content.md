# Indian Revised Version

## License Information

**Indian Revised Version** is based on and adapted from: _Hindi Indian Revised Version_, [Bridge Connectivity Solutions](https://bridgeconn.com/), 2019, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## Job 1:1 (id: 218001001)

1ऊस देश में अय्यूब नामक एक पुरुष था; वह खरा और सीधा था और परमेश्वर का भय मानता और बुराई से परे रहता था।


## Job 1:2 (id: 218001002)

2उसके सात बेटे और तीन बेटियाँ उत्पन्न हुई।


## Job 1:3 (id: 218001003)

3फिर उसके सात हजार भेड़\-बकरियाँ, तीन हजार ऊँट, पाँच सौ जोड़ी बैल, और पाँच सौ गदहियाँ, और बहुत ही दास\-दासियाँ थीं; वरन् उसके इतनी सम्पत्ति थी, कि पूर्वी देशों में वह सबसे बड़ा था।


## Job 1:4 (id: 218001004)

4उसके बेटे बारी\-बारी से एक दूसरे के घर में खाने\-पीने को जाया करते थे; और अपनी तीनों बहनों को अपने संग खाने\-पीने के लिये बुलवा भेजते थे।


## Job 1:5 (id: 218001005)

5और जब जब दावत के दिन पूरे हो जाते, तब\-तब अय्यूब उन्हें बुलवाकर पवित्र करता, और बड़ी भोर को उठकर उनकी गिनती के अनुसार होमबलि चढ़ाता था; क्योंकि अय्यूब सोचता था, “कदाचित् मेरे बच्चों ने पाप करके परमेश्वर को छोड़ दिया हो।” इसी रीति अय्यूब सदैव किया करता था।


## Job 1:6 (id: 218001006)

6एक दिन यहोवा परमेश्वर के पुत्र उसके सामने उपस्थित हुए, और उनके बीच शैतान भी आया।


## Job 1:7 (id: 218001007)

7यहोवा ने शैतान से पूछा, “तू कहाँ से आता है?” शैतान ने यहोवा को उत्तर दिया, “पृथ्वी पर इधर\-उधर घूमते\-फिरते और डोलते\-डालते आया हूँ।”


## Job 1:8 (id: 218001008)

8यहोवा ने शैतान से पूछा, “क्या तूने मेरे दास अय्यूब पर ध्यान दिया है? क्योंकि उसके तुल्य खरा और सीधा और मेरा भय माननेवाला और बुराई से दूर रहनेवाला मनुष्य और कोई नहीं है।”


## Job 1:9 (id: 218001009)

9शैतान ने यहोवा को उत्तर दिया, “क्या अय्यूब परमेश्वर का भय बिना लाभ के मानता है?


## Job 1:10 (id: 218001010)

10क्या तूने उसकी, और उसके घर की, और जो कुछ उसका है उसके चारों ओर बाड़ा नहीं बाँधा? तूने तो उसके काम पर आशीष दी है, और उसकी सम्पत्ति देश भर में फैल गई है।


## Job 1:11 (id: 218001011)

11परन्तु अब अपना हाथ बढ़ाकर जो कुछ उसका है, उसे छू; तब वह तेरे मुँह पर तेरी निन्दा करेगा।”


## Job 1:12 (id: 218001012)

12यहोवा ने शैतान से कहा, “सुन, जो कुछ उसका है, वह सब तेरे हाथ में है; केवल उसके शरीर पर हाथ न लगाना।” तब शैतान यहोवा के सामने से चला गया।


## Job 1:13 (id: 218001013)

13एक दिन अय्यूब के बेटे\-बेटियाँ बड़े भाई के घर में खाते और दाखमधु पी रहे थे;


## Job 1:14 (id: 218001014)

14तब एक दूत अय्यूब के पास आकर कहने लगा, “हम तो बैलों से हल जोत रहे थे और गदहियाँ उनके पास चर रही थीं


## Job 1:15 (id: 218001015)

15कि शेबा के लोग धावा करके उनको ले गए, और तलवार से तेरे सेवकों को मार डाला; और मैं ही अकेला बचकर तुझे समाचार देने को आया हूँ।”


## Job 1:16 (id: 218001016)

16वह अभी यह कह ही रहा था कि दूसरा भी आकर कहने लगा, “परमेश्वर की आग आकाश से गिरी और उससे भेड़\-बकरियाँ और सेवक जलकर भस्म हो गए; और मैं ही अकेला बचकर तुझे समाचार देने को आया हूँ।”


## Job 1:17 (id: 218001017)

17वह अभी यह कह ही रहा था, कि एक और भी आकर कहने लगा, “कसदी लोग तीन दल बाँधकर ऊँटों पर धावा करके उन्हें ले गए, और तलवार से तेरे सेवकों को मार डाला; और मैं ही अकेला बचकर तुझे समाचार देने को आया हूँ।”


## Job 1:18 (id: 218001018)

18वह अभी यह कह ही रहा था, कि एक और भी आकर कहने लगा, “तेरे बेटे\-बेटियाँ बड़े भाई के घर में खाते और दाखमधु पीते थे,


## Job 1:19 (id: 218001019)

19कि जंगल की ओर से बड़ी प्रचण्ड वायु चली, और घर के चारों कोनों को ऐसा झोंका मारा, कि वह जवानों पर गिर पड़ा और वे मर गए; और मैं ही अकेला बचकर तुझे समाचार देने को आया हूँ।”


## Job 1:20 (id: 218001020)

20तब अय्यूब उठा, और बागा फाड़, सिर मुँड़ाकर भूमि पर गिरा और दण्डवत् करके कहा,


## Job 1:21 (id: 218001021)

21“मैं अपनी माँ के पेट से नंगा निकला और वहीं नंगा लौट जाऊँगा; यहोवा ने दिया और यहोवा ही ने लिया; यहोवा का नाम धन्य है।”


## Job 1:22 (id: 218001022)

22इन सब बातों में भी अय्यूब ने न तो पाप किया, और न परमेश्वर पर मूर्खता से दोष लगाया।


## Job 2:1 (id: 218002001)

1फिर एक और दिन यहोवा परमेश्वर के पुत्र उसके सामने उपस्थित हुए, और उनके बीच शैतान भी उसके सामने उपस्थित हुआ।


## Job 2:2 (id: 218002002)

2यहोवा ने शैतान से पूछा, “तू कहाँ से आता है?” शैतान ने यहोवा को उत्तर दिया, “इधर\-उधर घूमते\-फिरते और डोलते\-डालते आया हूँ।”


## Job 2:3 (id: 218002003)

3यहोवा ने शैतान से पूछा, “क्या तूने मेरे दास अय्यूब पर ध्यान दिया है कि पृथ्वी पर उसके तुल्य खरा और सीधा और मेरा भय माननेवाला और बुराई से दूर रहनेवाला मनुष्य और कोई नहीं है? और यद्यपि तूने मुझे उसको बिना कारण सत्यानाश करने को उभारा, तो भी वह अब तक अपनी खराई पर बना है।”


## Job 2:4 (id: 218002004)

4शैतान ने यहोवा को उत्तर दिया, “खाल के बदले खाल, परन्तु प्राण के बदले मनुष्य अपना सब कुछ दे देता है।


## Job 2:5 (id: 218002005)

5इसलिए केवल अपना हाथ बढ़ाकर उसकी हड्डियाँ और माँस छू, तब वह तेरे मुँह पर तेरी निन्दा करेगा।”


## Job 2:6 (id: 218002006)

6यहोवा ने शैतान से कहा, “सुन, वह तेरे हाथ में है, केवल उसका प्राण छोड़ देना।”


## Job 2:7 (id: 218002007)

7तब शैतान यहोवा के सामने से निकला, और अय्यूब को पाँव के तलवे से लेकर सिर की चोटी तक बड़े\-बड़े फोड़ों से पीड़ित किया।


## Job 2:8 (id: 218002008)

8तब अय्यूब खुजलाने के लिये एक ठीकरा लेकर राख पर बैठ गया।


## Job 2:9 (id: 218002009)

9तब उसकी पत्नी उससे कहने लगी, “क्या तू अब भी अपनी खराई पर बना है? परमेश्वर की निन्दा कर, और चाहे मर जाए तो मर जा।”


## Job 2:10 (id: 218002010)

10उसने उससे कहा, “तू एक मूर्ख स्त्री के समान बातें करती है, क्या हम जो परमेश्वर के हाथ से सुख लेते हैं, दुःख न लें?” इन सब बातों में भी अय्यूब ने अपने मुँह से कोई पाप नहीं किया।


## Job 2:11 (id: 218002011)

11जब तेमानी एलीपज, और शूही बिल्दद, और नामाती सोपर, अय्यूब के इन तीन मित्रों ने इस सब विपत्ति का समाचार पाया जो उस पर पड़ी थीं, तब वे आपस में यह ठानकर कि हम अय्यूब के पास जाकर उसके संग विलाप करेंगे, और उसको शान्ति देंगे, अपने\-अपने यहाँ से उसके पास चले।


## Job 2:12 (id: 218002012)

12जब उन्होंने दूर से आँख उठाकर अय्यूब को देखा और उसे न पहचान सके, तब चिल्लाकर रो उठे; और अपना\-अपना बागा फाड़ा, और आकाश की और धूलि उड़ाकर अपने\-अपने सिर पर डाली।


## Job 2:13 (id: 218002013)

13तब वे सात दिन और सात रात उसके संग भूमि पर बैठे रहे, परन्तु उसका दुःख बहुत ही बड़ा जानकर किसी ने उससे एक भी बात न कही।


## Job 3:1 (id: 218003001)

1इसके बाद अय्यूब मुँह खोलकर अपने जन्मदिन को धिक्कारने


## Job 3:2 (id: 218003002)

2और कहने लगा,


## Job 3:3 (id: 218003003)

3“वह दिन नाश हो जाए जिसमें मैं उत्पन्न हुआ, और वह रात भी जिसमें कहा गया, ‘बेटे का गर्भ रहा।’


## Job 3:4 (id: 218003004)

4वह दिन अंधियारा हो जाए! ऊपर से परमेश्वर उसकी सुधि न ले, और न उसमें प्रकाश होए।


## Job 3:5 (id: 218003005)

5अंधियारा और मृत्यु की छाया उस पर रहे। बादल उस पर छाए रहें; और दिन को अंधेरा कर देनेवाली चीजें उसे डराएँ।


## Job 3:6 (id: 218003006)

6घोर अंधकार उस रात को पकड़े; वर्षा के दिनों के बीच वह आनन्द न करने पाए, और न महीनों में उसकी गिनती की जाए।


## Job 3:7 (id: 218003007)

7सुनो, वह रात बाँझ हो जाए; उसमें गाने का शब्द न सुन पड़े


## Job 3:8 (id: 218003008)

8जो लोग किसी दिन को धिक्कारते हैं, और लिव्यातान को छेड़ने में निपुण हैं, उसे धिक्कारें।


## Job 3:9 (id: 218003009)

9उसकी संध्या के तारे प्रकाश न दें; वह उजियाले की बाट जोहे पर वह उसे न मिले, वह भोर की पलकों को भी देखने न पाए;


## Job 3:10 (id: 218003010)

10क्योंकि उसने मेरी माता की कोख को बन्द न किया और कष्ट को मेरी दृष्टि से न छिपाया।


## Job 3:11 (id: 218003011)

11“मैं गर्भ ही में क्यों न मर गया? पेट से निकलते ही मेरा प्राण क्यों न छूटा?


## Job 3:12 (id: 218003012)

12मैं घुटनों पर क्यों लिया गया? मैं छातियों को क्यों पीने पाया?


## Job 3:13 (id: 218003013)

13ऐसा न होता तो मैं चुपचाप पड़ा रहता, मैं सोता रहता और विश्राम करता,


## Job 3:14 (id: 218003014)

14और मैं पृथ्वी के उन राजाओं और मंत्रियों के साथ होता जिन्होंने अपने लिये सुनसान स्थान बनवा लिए,


## Job 3:15 (id: 218003015)

15या मैं उन राजकुमारों के साथ होता जिनके पास सोना था जिन्होंने अपने घरों को चाँदी से भर लिया था;


## Job 3:16 (id: 218003016)

16या मैं असमय गिरे हुए गर्भ के समान हुआ होता, या ऐसे बच्चों के समान होता जिन्होंने उजियाले को कभी देखा ही न हो।


## Job 3:17 (id: 218003017)

17उस दशा में दुष्ट लोग फिर दुःख नहीं देते, और थके\-माँदे विश्राम पाते हैं।


## Job 3:18 (id: 218003018)

18उसमें बन्धुए एक संग सुख से रहते हैं; और परिश्रम करानेवाले का शब्द नहीं सुनते।


## Job 3:19 (id: 218003019)

19उसमें छोटे बड़े सब रहते हैं, और दास अपने स्वामी से स्वतंत्र रहता है।


## Job 3:20 (id: 218003020)

20“दुःखियों को उजियाला, और उदास मनवालों को जीवन क्यों दिया जाता है?


## Job 3:21 (id: 218003021)

21वे मृत्यु की बाट जोहते हैं पर वह आती नहीं; और गड़े हुए धन से अधिक उसकी खोज करते हैं;


## Job 3:22 (id: 218003022)

22वे कब्र को पहुँचकर आनन्दित और अत्यन्त मगन होते हैं।


## Job 3:23 (id: 218003023)

23उजियाला उस पुरुष को क्यों मिलता है जिसका मार्ग छिपा है, जिसके चारों ओर परमेश्वर ने घेरा बाँध दिया है?


## Job 3:24 (id: 218003024)

24मुझे तो रोटी खाने के बदले लम्बी\-लम्बी साँसें आती हैं, और मेरा विलाप धारा के समान बहता रहता है।


## Job 3:25 (id: 218003025)

25क्योंकि जिस डरावनी बात से मैं डरता हूँ, वही मुझ पर आ पड़ती है, और जिस बात से मैं भय खाता हूँ वही मुझ पर आ जाती है।


## Job 3:26 (id: 218003026)

26मुझे न तो चैन, न शान्ति, न विश्राम मिलता है; परन्तु दुःख ही दुःख आता है।”


## Job 4:1 (id: 218004001)

1तब तेमानी एलीपज ने कहा,


## Job 4:2 (id: 218004002)

2“यदि कोई तुझ से कुछ कहने लगे, तो क्या तुझे बुरा लगेगा? परन्तु बोले बिना कौन रह सकता है?


## Job 4:3 (id: 218004003)

3सुन, तूने बहुतों को शिक्षा दी है, और निर्बल लोगों को बलवन्त किया है।


## Job 4:4 (id: 218004004)

4गिरते हुओं को तूने अपनी बातों से सम्भाल लिया, और लड़खड़ाते हुए लोगों को तूने बलवन्त किया।


## Job 4:5 (id: 218004005)

5परन्तु अब विपत्ति तो तुझी पर आ पड़ी, और तू निराश हुआ जाता है; उसने तुझे छुआ और तू घबरा उठा।


## Job 4:6 (id: 218004006)

6क्या परमेश्वर का भय ही तेरा आसरा नहीं? और क्या तेरी चाल चलन जो खरी है तेरी आशा नहीं?


## Job 4:7 (id: 218004007)

7“क्या तुझे मालूम है कि कोई निर्दोष भी कभी नाश हुआ है? या कहीं सज्जन भी काट डाले गए?


## Job 4:8 (id: 218004008)

8मेरे देखने में तो जो पाप को जोतते और दुःख बोते हैं, वही उसको काटते हैं।


## Job 4:9 (id: 218004009)

9वे तो परमेश्वर की श्वास से नाश होते, और उसके क्रोध के झोंके से भस्म होते हैं।


## Job 4:10 (id: 218004010)

10सिंह का गरजना और हिंसक सिंह का दहाड़ना बन्द हो जाता है। और जवान सिंहों के दाँत तोड़े जाते हैं।


## Job 4:11 (id: 218004011)

11शिकार न पाकर बूढ़ा सिंह मर जाता है, और सिंहनी के बच्चे तितर बितर हो जाते हैं।


## Job 4:12 (id: 218004012)

12“एक बात चुपके से मेरे पास पहुँचाई गई, और उसकी कुछ भनक मेरे कान में पड़ी।


## Job 4:13 (id: 218004013)

13रात के स्वप्नों की चिन्ताओं के बीच जब मनुष्य गहरी निद्रा में रहते हैं,


## Job 4:14 (id: 218004014)

14मुझे ऐसी थरथराहट और कँपकँपी लगी कि मेरी सब हड्डियाँ तक हिल उठी।


## Job 4:15 (id: 218004015)

15तब एक आत्मा मेरे सामने से होकर चली; और मेरी देह के रोएँ खड़े हो गए।


## Job 4:16 (id: 218004016)

16वह चुपचाप ठहर गई और मैं उसकी आकृति को पहचान न सका। परन्तु मेरी आँखों के सामने कोई रूप था; पहले सन्नाटा छाया रहा, फिर मुझे एक शब्द सुन पड़ा,


## Job 4:17 (id: 218004017)

17‘क्या नाशवान मनुष्य परमेश्वर से अधिक धर्मी होगा? क्या मनुष्य अपने सृजनहार से अधिक पवित्र हो सकता है?


## Job 4:18 (id: 218004018)

18देख, वह अपने सेवकों पर भरोसा नहीं रखता, और अपने स्वर्गदूतों को दोषी ठहराता है;


## Job 4:19 (id: 218004019)

19फिर जो मिट्टी के घरों में रहते हैं, और जिनकी नींव मिट्टी में डाली गई है, और जो पतंगे के समान पिस जाते हैं, उनकी क्या गणना।


## Job 4:20 (id: 218004020)

20वे भोर से साँझ तक नाश किए जाते हैं, वे सदा के लिये मिट जाते हैं, और कोई उनका विचार भी नहीं करता।


## Job 4:21 (id: 218004021)

21क्या उनके डेरे की डोरी उनके अन्दर ही अन्दर नहीं कट जाती? वे बिना बुद्धि के ही मर जाते हैं?’


## Job 5:1 (id: 218005001)

1“पुकारकर देख; क्या कोई है जो तुझे उत्तर देगा? और पवित्रों में से तू किसकी ओर फिरेगा?


## Job 5:2 (id: 218005002)

2क्योंकि मूर्ख तो खेद करते\-करते नाश हो जाता है, और निर्बुद्धि जलते\-जलते मर मिटता है।


## Job 5:3 (id: 218005003)

3मैंने मूर्ख को जड़ पकड़ते देखा है; परन्तु अचानक मैंने उसके वासस्थान को धिक्कारा।


## Job 5:4 (id: 218005004)

4उसके बच्चे सुरक्षा से दूर हैं, और वे फाटक में पीसे जाते हैं, और कोई नहीं है जो उन्हें छुड़ाए।


## Job 5:5 (id: 218005005)

5उसके खेत की उपज भूखे लोग खा लेते हैं, वरन् कँटीली बाड़ में से भी निकाल लेते हैं; और प्यासा उनके धन के लिये फंदा लगाता है।


## Job 5:6 (id: 218005006)

6क्योंकि विपत्ति धूल से उत्पन्न नहीं होती, और न कष्ट भूमि में से उगता है;


## Job 5:7 (id: 218005007)

7परन्तु जैसे चिंगारियाँ ऊपर ही ऊपर को उड़ जाती हैं, वैसे ही मनुष्य कष्ट ही भोगने के लिये उत्पन्न हुआ है।


## Job 5:8 (id: 218005008)

8“परन्तु मैं तो परमेश्वर ही को खोजता रहूँगा और अपना मुकद्दमा परमेश्वर पर छोड़ दूँगा,


## Job 5:9 (id: 218005009)

9वह तो ऐसे बड़े काम करता है जिनकी थाह नहीं लगती, और इतने आश्चर्यकर्म करता है, जो गिने नहीं जाते।


## Job 5:10 (id: 218005010)

10वही पृथ्वी के ऊपर वर्षा करता, और खेतों पर जल बरसाता है।


## Job 5:11 (id: 218005011)

11इसी रीति वह नम्र लोगों को ऊँचे स्थान पर बैठाता है, और शोक का पहरावा पहने हुए लोग ऊँचे पर पहुँचकर बचते हैं।


## Job 5:12 (id: 218005012)

12वह तो धूर्त लोगों की कल्पनाएँ व्यर्थ कर देता है, और उनके हाथों से कुछ भी बन नहीं पड़ता।


## Job 5:13 (id: 218005013)

13वह बुद्धिमानों को उनकी धूर्तता ही में फँसाता है; और कुटिल लोगों की युक्ति दूर की जाती है।


## Job 5:14 (id: 218005014)

14उन पर दिन को अंधेरा छा जाता है, और दिन दुपहरी में वे रात के समान टटोलते फिरते हैं।


## Job 5:15 (id: 218005015)

15परन्तु वह दरिद्रों को उनके वचनरुपी तलवार से और बलवानों के हाथ से बचाता है।


## Job 5:16 (id: 218005016)

16इसलिए कंगालों को आशा होती है, और कुटिल मनुष्यों का मुँह बन्द हो जाता है।


## Job 5:17 (id: 218005017)

17“देख, क्या ही धन्य वह मनुष्य, जिसको परमेश्वर ताड़ना देता है; इसलिए तू सर्वशक्तिमान की ताड़ना को तुच्छ मत जान।


## Job 5:18 (id: 218005018)

18क्योंकि वही घायल करता, और वही पट्टी भी बाँधता है; वही मारता है, और वही अपने हाथों से चंगा भी करता है।


## Job 5:19 (id: 218005019)

19वह तुझे छः विपत्तियों से छुड़ाएगा; वरन् सात से भी तेरी कुछ हानि न होने पाएगी।


## Job 5:20 (id: 218005020)

20अकाल में वह तुझे मृत्यु से, और युद्ध में तलवार की धार से बचा लेगा।


## Job 5:21 (id: 218005021)

21तू वचनरुपी कोड़े से बचा रहेगा और जब विनाश आए, तब भी तुझे भय न होगा।


## Job 5:22 (id: 218005022)

22तू उजाड़ और अकाल के दिनों में हँसमुख रहेगा, और तुझे जंगली जन्तुओं से डर न लगेगा।


## Job 5:23 (id: 218005023)

23वरन् मैदान के पत्थर भी तुझ से वाचा बाँधे रहेंगे, और वन पशु तुझ से मेल रखेंगे।


## Job 5:24 (id: 218005024)

24और तुझे निश्चय होगा, कि तेरा डेरा कुशल से है, और जब तू अपने निवास में देखे तब कोई वस्तु खोई न होगी।


## Job 5:25 (id: 218005025)

25तुझे यह भी निश्चित होगा, कि मेरे बहुत वंश होंगे, और मेरी सन्तान पृथ्वी की घास के तुल्य बहुत होंगी।


## Job 5:26 (id: 218005026)

26जैसे पूलियों का ढेर समय पर खलिहान में रखा जाता है, वैसे ही तू पूरी अवस्था का होकर कब्र को पहुँचेगा।


## Job 5:27 (id: 218005027)

27देख, हमने खोज खोजकर ऐसा ही पाया है; इसे तू सुन, और अपने लाभ के लिये ध्यान में रख।”


## Job 6:1 (id: 218006001)

1फिर अय्यूब ने उत्तर देकर कहा,


## Job 6:2 (id: 218006002)

2“भला होता कि मेरा खेद तौला जाता, और मेरी सारी विपत्ति तराजू में रखी जाती!


## Job 6:3 (id: 218006003)

3क्योंकि वह समुद्र की रेत से भी भारी ठहरती; इसी कारण मेरी बातें उतावली से हुई हैं।


## Job 6:4 (id: 218006004)

4क्योंकि सर्वशक्तिमान के तीर मेरे अन्दर चुभे हैं; और उनका विष मेरी आत्मा में पैठ गया है; परमेश्वर की भयंकर बात मेरे विरुद्ध पाँति बाँधे हैं।


## Job 6:5 (id: 218006005)

5जब जंगली गदहे को घास मिलती, तब क्या वह रेंकता है? और बैल चारा पाकर क्या डकारता है?


## Job 6:6 (id: 218006006)

6जो फीका है क्या वह बिना नमक खाया जाता है? क्या अण्डे की सफेदी में भी कुछ स्वाद होता है?


## Job 6:7 (id: 218006007)

7जिन वस्तुओं को मैं छूना भी नहीं चाहता वही मानो मेरे लिये घिनौना आहार ठहरी हैं।


## Job 6:8 (id: 218006008)

8“भला होता कि मुझे मुँह माँगा वर मिलता और जिस बात की मैं आशा करता हूँ वह परमेश्वर मुझे दे देता!


## Job 6:9 (id: 218006009)

9कि परमेश्वर प्रसन्न होकर मुझे कुचल डालता, और हाथ बढ़ाकर मुझे काट डालता!


## Job 6:10 (id: 218006010)

10यही मेरी शान्ति का कारण; वरन् भारी पीड़ा में भी मैं इस कारण से उछल पड़ता; क्योंकि मैंने उस पवित्र के वचनों का कभी इन्कार नहीं किया।


## Job 6:11 (id: 218006011)

11मुझ में बल ही क्या है कि मैं आशा रखूँ? और मेरा अन्त ही क्या होगा कि मैं धीरज धरूँ?


## Job 6:12 (id: 218006012)

12क्या मेरी दृढ़ता पत्थरों के समान है? क्या मेरा शरीर पीतल का है?


## Job 6:13 (id: 218006013)

13क्या मैं निराधार नहीं हूँ? क्या काम करने की शक्ति मुझसे दूर नहीं हो गई?


## Job 6:14 (id: 218006014)

14“जो पड़ोसी पर कृपा नहीं करता वह सर्वशक्तिमान का भय मानना छोड़ देता है।


## Job 6:15 (id: 218006015)

15मेरे भाई नाले के समान विश्वासघाती हो गए हैं, वरन् उन नालों के समान जिनकी धार सूख जाती है;


## Job 6:16 (id: 218006016)

16और वे बर्फ के कारण काले से हो जाते हैं, और उनमें हिम छिपा रहता है।


## Job 6:17 (id: 218006017)

17परन्तु जब गरमी होने लगती तब उनकी धाराएँ लोप हो जाती हैं, और जब कड़ी धूप पड़ती है तब वे अपनी जगह से उड़ जाते हैं


## Job 6:18 (id: 218006018)

18वे घूमते\-घूमते सूख जातीं, और सुनसान स्थान में बहकर नाश होती हैं।


## Job 6:19 (id: 218006019)

19तेमा के बंजारे देखते रहे और शेबा के काफिलेवालों ने उनका रास्ता देखा।


## Job 6:20 (id: 218006020)

20वे लज्जित हुए क्योंकि उन्होंने भरोसा रखा था; और वहाँ पहुँचकर उनके मुँह सूख गए।


## Job 6:21 (id: 218006021)

21उसी प्रकार अब तुम भी कुछ न रहे; मेरी विपत्ति देखकर तुम डर गए हो।


## Job 6:22 (id: 218006022)

22क्या मैंने तुम से कहा था, ‘मुझे कुछ दो?’ या ‘अपनी सम्पत्ति में से मेरे लिये कुछ दो?’


## Job 6:23 (id: 218006023)

23या ‘मुझे सतानेवाले के हाथ से बचाओ?’ या ‘उपद्रव करनेवालों के वश से छुड़ा लो?’


## Job 6:24 (id: 218006024)

24“मुझे शिक्षा दो और मैं चुप रहूँगा; और मुझे समझाओ कि मैंने किस बात में चूक की है।


## Job 6:25 (id: 218006025)

25सच्चाई के वचनों में कितना प्रभाव होता है, परन्तु तुम्हारे विवाद से क्या लाभ होता है?


## Job 6:26 (id: 218006026)

26क्या तुम बातें पकड़ने की कल्पना करते हो? निराश जन की बातें तो वायु के समान हैं।


## Job 6:27 (id: 218006027)

27तुम अनाथों पर चिट्ठी डालते, और अपने मित्र को बेचकर लाभ उठानेवाले हो।


## Job 6:28 (id: 218006028)

28“इसलिए अब कृपा करके मुझे देखो; निश्चय मैं तुम्हारे सामने कदापि झूठ न बोलूँगा।


## Job 6:29 (id: 218006029)

29फिर कुछ अन्याय न होने पाए; फिर इस मुकद्दमे में मेरा धर्म ज्यों का त्यों बना है, मैं सत्य पर हूँ।


## Job 6:30 (id: 218006030)

30क्या मेरे वचनों में कुछ कुटिलता है? क्या मैं दुष्टता नहीं पहचान सकता?


## Job 7:1 (id: 218007001)

1“क्या मनुष्य को पृथ्वी पर कठिन सेवा करनी नहीं पड़ती? क्या उसके दिन मजदूर के से नहीं होते?


## Job 7:2 (id: 218007002)

2जैसा कोई दास छाया की अभिलाषा करे, या मजदूर अपनी मजदूरी की आशा रखे;


## Job 7:3 (id: 218007003)

3वैसा ही मैं अनर्थ के महीनों का स्वामी बनाया गया हूँ, और मेरे लिये क्लेश से भरी रातें ठहराई गई हैं।


## Job 7:4 (id: 218007004)

4जब मैं लेट जाता, तब कहता हूँ, ‘मैं कब उठूँगा?’ और रात कब बीतेगी? और पौ फटने तक छटपटाते\-छटपटाते थक जाता हूँ।


## Job 7:5 (id: 218007005)

5मेरी देह कीड़ों और मिट्टी के ढेलों से ढकी हुई है; मेरा चमड़ा सिमट जाता, और फिर गल जाता है।


## Job 7:6 (id: 218007006)

6मेरे दिन जुलाहे की ढरकी से अधिक फुर्ती से चलनेवाले हैं और निराशा में बीते जाते हैं।


## Job 7:7 (id: 218007007)

7“याद कर कि मेरा जीवन वायु ही है; और मैं अपनी आँखों से कल्याण फिर न देखूँगा।


## Job 7:8 (id: 218007008)

8जो मुझे अब देखता है उसे मैं फिर दिखाई न दूँगा; तेरी आँखें मेरी ओर होंगी परन्तु मैं न मिलूँगा।


## Job 7:9 (id: 218007009)

9जैसे बादल छटकर लोप हो जाता है, वैसे ही अधोलोक में उतरनेवाला फिर वहाँ से नहीं लौट सकता;


## Job 7:10 (id: 218007010)

10वह अपने घर को फिर लौट न आएगा, और न अपने स्थान में फिर मिलेगा।


## Job 7:11 (id: 218007011)

11“इसलिए मैं अपना मुँह बन्द न रखूँगा; अपने मन का खेद खोलकर कहूँगा; और अपने जीव की कड़वाहट के कारण कुड़कुड़ाता रहूँगा।


## Job 7:12 (id: 218007012)

12क्या मैं समुद्र हूँ, या समुद्री अजगर हूँ, कि तू मुझ पर पहरा बैठाता है?


## Job 7:13 (id: 218007013)

13जब जब मैं सोचता हूँ कि मुझे खाट पर शान्ति मिलेगी, और बिछौने पर मेरा खेद कुछ हलका होगा;


## Job 7:14 (id: 218007014)

14तब\-तब तू मुझे स्वप्नों से घबरा देता, और दर्शनों से भयभीत कर देता है;


## Job 7:15 (id: 218007015)

15यहाँ तक कि मेरा जी फांसी को, और जीवन से मृत्यु को अधिक चाहता है।


## Job 7:16 (id: 218007016)

16मुझे अपने जीवन से घृणा आती है; मैं सर्वदा जीवित रहना नहीं चाहता। मेरा जीवनकाल साँस सा है, इसलिए मुझे छोड़ दे।


## Job 7:17 (id: 218007017)

17मनुष्य क्या है कि तू उसे महत्त्व दे, और अपना मन उस पर लगाए,


## Job 7:18 (id: 218007018)

18और प्रति भोर को उसकी सुधि ले, और प्रति क्षण उसे जाँचता रहे?


## Job 7:19 (id: 218007019)

19तू कब तक मेरी ओर आँख लगाए रहेगा, और इतनी देर के लिये भी मुझे न छोड़ेगा कि मैं अपना थूक निगल लूँ?


## Job 7:20 (id: 218007020)

20हे मनुष्यों के ताकनेवाले, मैंने पाप तो किया होगा, तो मैंने तेरा क्या बिगाड़ा? तूने क्यों मुझ को अपना निशाना बना लिया है, यहाँ तक कि मैं अपने ऊपर आप ही बोझ हुआ हूँ?


## Job 7:21 (id: 218007021)

21और तू क्यों मेरा अपराध क्षमा नहीं करता? और मेरा अधर्म क्यों दूर नहीं करता? अब तो मैं मिट्टी में सो जाऊँगा, और तू मुझे यत्न से ढूँढ़ेगा पर मेरा पता नहीं मिलेगा।”


## Job 8:1 (id: 218008001)

1तब शूही बिल्दद ने कहा,


## Job 8:2 (id: 218008002)

2“तू कब तक ऐसी\-ऐसी बातें करता रहेगा? और तेरे मुँह की बातें कब तक प्रचण्ड वायु सी रहेगी?


## Job 8:3 (id: 218008003)

3क्या परमेश्वर अन्याय करता है? और क्या सर्वशक्तिमान धार्मिकता को उलटा करता है?


## Job 8:4 (id: 218008004)

4यदि तेरे बच्चों ने उसके विरुद्ध पाप किया है, तो उसने उनको उनके अपराध का फल भुगताया है।


## Job 8:5 (id: 218008005)

5तो भी यदि तू आप परमेश्वर को यत्न से ढूँढ़ता, और सर्वशक्तिमान से गिड़गिड़ाकर विनती करता,


## Job 8:6 (id: 218008006)

6और यदि तू निर्मल और धर्मी रहता, तो निश्चय वह तेरे लिये जागता; और तेरी धार्मिकता का निवास फिर ज्यों का त्यों कर देता।


## Job 8:7 (id: 218008007)

7चाहे तेरा भाग पहले छोटा ही रहा हो परन्तु अन्त में तेरी बहुत बढ़ती होती।


## Job 8:8 (id: 218008008)

8“पिछली पीढ़ी के लोगों से तो पूछ, और जो कुछ उनके पुरखाओं ने जाँच पड़ताल की है उस पर ध्यान दे।


## Job 8:9 (id: 218008009)

9क्योंकि हम तो कल ही के हैं, और कुछ नहीं जानते; और पृथ्वी पर हमारे दिन छाया के समान बीतते जाते हैं।


## Job 8:10 (id: 218008010)

10क्या वे लोग तुझ से शिक्षा की बातें न कहेंगे? क्या वे अपने मन से बात न निकालेंगे?


## Job 8:11 (id: 218008011)

11“क्या कछार की घास पानी बिना बढ़ सकती है? क्या सरकण्डा जल बिना बढ़ता है?


## Job 8:12 (id: 218008012)

12चाहे वह हरी हो, और काटी भी न गई हो, तो भी वह और सब भाँति की घास से पहले ही सूख जाती है।


## Job 8:13 (id: 218008013)

13परमेश्वर के सब बिसरानेवालों की गति ऐसी ही होती है और भक्तिहीन की आशा टूट जाती है।


## Job 8:14 (id: 218008014)

14उसकी आशा का मूल कट जाता है; और जिसका वह भरोसा करता है, वह मकड़ी का जाला ठहरता है।


## Job 8:15 (id: 218008015)

15चाहे वह अपने घर पर टेक लगाए परन्तु वह न ठहरेगा; वह उसे दृढ़ता से थामेगा परन्तु वह स्थिर न रहेगा।


## Job 8:16 (id: 218008016)

16वह धूप पाकर हरा भरा हो जाता है, और उसकी डालियाँ बगीचे में चारों ओर फैलती हैं।


## Job 8:17 (id: 218008017)

17उसकी जड़ कंकड़ों के ढेर में लिपटी हुई रहती है, और वह पत्थर के स्थान को देख लेता है।


## Job 8:18 (id: 218008018)

18परन्तु जब वह अपने स्थान पर से नाश किया जाए, तब वह स्थान उससे यह कहकर मुँह मोड़ लेगा, ‘मैंने उसे कभी देखा ही नहीं।’


## Job 8:19 (id: 218008019)

19देख, उसकी आनन्द भरी चाल यही है; फिर उसी मिट्टी में से दूसरे उगेंगे।


## Job 8:20 (id: 218008020)

20“देख, परमेश्वर न तो खरे मनुष्य को निकम्मा जानकर छोड़ देता है, और न बुराई करनेवालों को सम्भालता है।


## Job 8:21 (id: 218008021)

21वह तो तुझे हँसमुख करेगा; और तुझ से जयजयकार कराएगा।


## Job 8:22 (id: 218008022)

22तेरे बैरी लज्जा का वस्त्र पहनेंगे, और दुष्टों का डेरा कहीं रहने न पाएगा।”


## Job 9:1 (id: 218009001)

1तब अय्यूब ने कहा,


## Job 9:2 (id: 218009002)

2“मैं निश्चय जानता हूँ कि बात ऐसी ही है; परन्तु मनुष्य परमेश्वर की दृष्टि में कैसे धर्मी ठहर सकता है?


## Job 9:3 (id: 218009003)

3चाहे वह उससे मुकद्दमा लड़ना भी चाहे तो भी मनुष्य हजार बातों में से एक का भी उत्तर न दे सकेगा।


## Job 9:4 (id: 218009004)

4परमेश्वर बुद्धिमान और अति सामर्थी है: उसके विरोध में हठ करके कौन कभी प्रबल हुआ है?


## Job 9:5 (id: 218009005)

5वह तो पर्वतों को अचानक हटा देता है और उन्हें पता भी नहीं लगता, वह क्रोध में आकर उन्हें उलट\-पुलट कर देता है।


## Job 9:6 (id: 218009006)

6वह पृथ्वी को हिलाकर उसके स्थान से अलग करता है, और उसके खम्भे काँपने लगते हैं।


## Job 9:7 (id: 218009007)

7उसकी आज्ञा बिना सूर्य उदय होता ही नहीं; और वह तारों पर मुहर लगाता है;


## Job 9:8 (id: 218009008)

8वह आकाशमण्डल को अकेला ही फैलाता है, और समुद्र की ऊँची\-ऊँची लहरों पर चलता है;


## Job 9:9 (id: 218009009)

9वह सप्तर्षि, मृगशिरा और कचपचिया और दक्षिण के नक्षत्रों का बनानेवाला है।


## Job 9:10 (id: 218009010)

10वह तो ऐसे बड़े कर्म करता है, जिनकी थाह नहीं लगती; और इतने आश्चर्यकर्म करता है, जो गिने नहीं जा सकते।


## Job 9:11 (id: 218009011)

11देखो, वह मेरे सामने से होकर तो चलता है परन्तु मुझ को नहीं दिखाई पड़ता; और आगे को बढ़ जाता है, परन्तु मुझे सूझ ही नहीं पड़ता है।


## Job 9:12 (id: 218009012)

12देखो, जब वह छीनने लगे, तब उसको कौन रोकेगा? कौन उससे कह सकता है कि तू यह क्या करता है?


## Job 9:13 (id: 218009013)

13“परमेश्वर अपना क्रोध ठंडा नहीं करता। रहब के सहायकों को उसके पाँव तले झुकना पड़ता है।


## Job 9:14 (id: 218009014)

14फिर मैं क्या हूँ, जो उसे उत्तर दूँ, और बातें छाँट छाँटकर उससे विवाद करूँ?


## Job 9:15 (id: 218009015)

15चाहे मैं निर्दोष भी होता परन्तु उसको उत्तर न दे सकता; मैं अपने मुद्दई से गिड़गिड़ाकर विनती करता।


## Job 9:16 (id: 218009016)

16चाहे मेरे पुकारने से वह उत्तर भी देता, तो भी मैं इस बात पर विश्वास न करता, कि वह मेरी बात सुनता है।


## Job 9:17 (id: 218009017)

17वह आँधी चलाकर मुझे तोड़ डालता है, और बिना कारण मेरी चोट पर चोट लगाता है।


## Job 9:18 (id: 218009018)

18वह मुझे साँस भी लेने नहीं देता है, और मुझे कड़वाहट से भरता है।


## Job 9:19 (id: 218009019)

19यदि सामर्थ्य की चर्चा हो, तो देखो, वह बलवान है और यदि न्याय की चर्चा हो, तो वह कहेगा मुझसे कौन मुकद्दमा लड़ेगा?


## Job 9:20 (id: 218009020)

20चाहे मैं निर्दोष ही क्यों न हूँ, परन्तु अपने ही मुँह से दोषी ठहरूँगा; खरा होने पर भी वह मुझे कुटिल ठहराएगा।


## Job 9:21 (id: 218009021)

21मैं खरा तो हूँ, परन्तु अपना भेद नहीं जानता; अपने जीवन से मुझे घृणा आती है।


## Job 9:22 (id: 218009022)

22बात तो एक ही है, इससे मैं यह कहता हूँ कि परमेश्वर खरे और दुष्ट दोनों का नाश करता है।


## Job 9:23 (id: 218009023)

23जब लोग विपत्ति से अचानक मरने लगते हैं तब वह निर्दोष लोगों के जाँचे जाने पर हँसता है।


## Job 9:24 (id: 218009024)

24देश दुष्टों के हाथ में दिया गया है। परमेश्वर उसके न्यायियों की आँखों को मूँद देता है; इसका करनेवाला वही न हो तो कौन है?


## Job 9:25 (id: 218009025)

25“मेरे दिन हरकारे से भी अधिक वेग से चले जाते हैं; वे भागे जाते हैं और उनको कल्याण कुछ भी दिखाई नहीं देता।


## Job 9:26 (id: 218009026)

26वे तेजी से सरकण्डों की नावों के समान चले जाते हैं, या अहेर पर झपटते हुए उकाब के समान।


## Job 9:27 (id: 218009027)

27यदि मैं कहूँ, ‘मैं विलाप करना भूल जाऊँगा, और उदासी छोड़कर अपना मन प्रफुल्लित कर लूँगा,’


## Job 9:28 (id: 218009028)

28तब मैं अपने सब दुःखों से डरता हूँ। मैं तो जानता हूँ, कि तू मुझे निर्दोष न ठहराएगा।


## Job 9:29 (id: 218009029)

29मैं तो दोषी ठहरूँगा; फिर व्यर्थ क्यों परिश्रम करूँ?


## Job 9:30 (id: 218009030)

30चाहे मैं हिम के जल में स्नान करूँ, और अपने हाथ खार से निर्मल करूँ,


## Job 9:31 (id: 218009031)

31तो भी तू मुझे गड्ढे में डाल ही देगा, और मेरे वस्त्र भी मुझसे घिन करेंगे।


## Job 9:32 (id: 218009032)

32क्योंकि परमेश्वर मेरे तुल्य मनुष्य नहीं है कि मैं उससे वाद\-विवाद कर सकूँ, और हम दोनों एक दूसरे से मुकद्दमा लड़ सके।


## Job 9:33 (id: 218009033)

33हम दोनों के बीच कोई बिचवई नहीं है, जो हम दोनों पर अपना हाथ रखे।


## Job 9:34 (id: 218009034)

34वह अपना सोंटा मुझ पर से दूर करे और उसकी भय देनेवाली बात मुझे न घबराए।


## Job 9:35 (id: 218009035)

35तब मैं उससे निडर होकर कुछ कह सकूँगा, क्योंकि मैं अपनी दृष्टि में ऐसा नहीं हूँ।


## Job 10:1 (id: 218010001)

1“मेरा प्राण जीवित रहने से उकताता है; मैं स्वतंत्रता पूर्वक कुड़कुड़ाऊँगा; और मैं अपने मन की कड़वाहट के मारे बातें करूँगा।


## Job 10:2 (id: 218010002)

2मैं परमेश्वर से कहूँगा, मुझे दोषी न ठहरा; मुझे बता दे, कि तू किस कारण मुझसे मुकद्दमा लड़ता है?


## Job 10:3 (id: 218010003)

3क्या तुझे अंधेर करना, और दुष्टों की युक्ति को सफल करके अपने हाथों के बनाए हुए को निकम्मा जानना भला लगता है?


## Job 10:4 (id: 218010004)

4क्या तेरी देहधारियों की सी आँखें हैं? और क्या तेरा देखना मनुष्य का सा है?


## Job 10:5 (id: 218010005)

5क्या तेरे दिन मनुष्य के दिन के समान हैं, या तेरे वर्ष पुरुष के समयों के तुल्य हैं,


## Job 10:6 (id: 218010006)

6कि तू मेरा अधर्म ढूँढ़ता, और मेरा पाप पूछता है?


## Job 10:7 (id: 218010007)

7तुझे तो मालूम ही है, कि मैं दुष्ट नहीं हूँ, और तेरे हाथ से कोई छुड़ानेवाला नहीं!


## Job 10:8 (id: 218010008)

8तूने अपने हाथों से मुझे ठीक रचा है और जोड़कर बनाया है; तो भी तू मुझे नाश किए डालता है।


## Job 10:9 (id: 218010009)

9स्मरण कर, कि तूने मुझ को गुँधी हुई मिट्टी के समान बनाया, क्या तू मुझे फिर धूल में मिलाएगा?


## Job 10:10 (id: 218010010)

10क्या तूने मुझे दूध के समान उण्डेलकर, और दही के समान जमाकर नहीं बनाया?


## Job 10:11 (id: 218010011)

11फिर तूने मुझ पर चमड़ा और माँस चढ़ाया और हड्डियाँ और नसें गूँथकर मुझे बनाया है।


## Job 10:12 (id: 218010012)

12तूने मुझे जीवन दिया, और मुझ पर करुणा की है; और तेरी चौकसी से मेरे प्राण की रक्षा हुई है।


## Job 10:13 (id: 218010013)

13तो भी तूने ऐसी बातों को अपने मन में छिपा रखा; मैं तो जान गया, कि तूने ऐसा ही करने को ठाना था।


## Job 10:14 (id: 218010014)

14कि यदि मैं पाप करूँ, तो तू उसका लेखा लेगा; और अधर्म करने पर मुझे निर्दोष न ठहराएगा।


## Job 10:15 (id: 218010015)

15यदि मैं दुष्टता करूँ तो मुझ पर हाय! और यदि मैं धर्मी बनूँ तो भी मैं सिर न उठाऊँगा, क्योंकि मैं अपमान से भरा हुआ हूँ और अपने दुःख पर ध्यान रखता हूँ।


## Job 10:16 (id: 218010016)

16और चाहे सिर उठाऊँ तो भी तू सिंह के समान मेरा अहेर करता है, और फिर मेरे विरुद्ध आश्चर्यकर्मों को करता है।


## Job 10:17 (id: 218010017)

17तू मेरे सामने अपने नये\-नये साक्षी ले आता है, और मुझ पर अपना क्रोध बढ़ाता है; और मुझ पर सेना पर सेना चढ़ाई करती है।


## Job 10:18 (id: 218010018)

18“तूने मुझे गर्भ से क्यों निकाला? नहीं तो मैं वहीं प्राण छोड़ता, और कोई मुझे देखने भी न पाता।


## Job 10:19 (id: 218010019)

19मेरा होना न होने के समान होता, और पेट ही से कब्र को पहुँचाया जाता।


## Job 10:20 (id: 218010020)

20क्या मेरे दिन थोड़े नहीं? मुझे छोड़ दे, और मेरी ओर से मुँह फेर ले, कि मेरा मन थोड़ा शान्त हो जाए


## Job 10:21 (id: 218010021)

21इससे पहले कि मैं वहाँ जाऊँ, जहाँ से फिर न लौटूँगा, अर्थात् घोर अंधकार के देश में, और मृत्यु की छाया में;


## Job 10:22 (id: 218010022)

22और मृत्यु के अंधकार का देश जिसमें सब कुछ गड़बड़ है; और जहाँ प्रकाश भी ऐसा है जैसा अंधकार।”


## Job 11:1 (id: 218011001)

1तब नामाती सोपर ने कहा,


## Job 11:2 (id: 218011002)

2“बहुत सी बातें जो कही गई हैं, क्या उनका उत्तर देना न चाहिये? क्या यह बकवादी मनुष्य धर्मी ठहराया जाए?


## Job 11:3 (id: 218011003)

3क्या तेरे बड़े बोल के कारण लोग चुप रहें? और जब तू ठट्ठा करता है, तो क्या कोई तुझे लज्जित न करे?


## Job 11:4 (id: 218011004)

4तू तो यह कहता है, ‘मेरा सिद्धान्त शुद्ध है और मैं परमेश्वर की दृष्टि में पवित्र हूँ।’


## Job 11:5 (id: 218011005)

5परन्तु भला हो, कि परमेश्वर स्वयं बातें करें, और तेरे विरुद्ध मुँह खोले,


## Job 11:6 (id: 218011006)

6और तुझ पर बुद्धि की गुप्त बातें प्रगट करे, कि उनका मर्म तेरी बुद्धि से बढ़कर है। इसलिए जान ले, कि परमेश्वर तेरे अधर्म में से बहुत कुछ भूल जाता है।


## Job 11:7 (id: 218011007)

7“क्या तू परमेश्वर का गूढ़ भेद पा सकता है? और क्या तू सर्वशक्तिमान का मर्म पूरी रीति से जाँच सकता है?


## Job 11:8 (id: 218011008)

8वह आकाश सा ऊँचा है; तू क्या कर सकता है? वह अधोलोक से गहरा है, तू कहाँ समझ सकता है?


## Job 11:9 (id: 218011009)

9उसकी माप पृथ्वी से भी लम्बी है और समुद्र से चौड़ी है।


## Job 11:10 (id: 218011010)

10जब परमेश्वर बीच से गुजरे, बन्दी बना ले और अदालत में बुलाए, तो कौन उसको रोक सकता है?


## Job 11:11 (id: 218011011)

11क्योंकि वह पाखण्डी मनुष्यों का भेद जानता है, और अनर्थ काम को बिना सोच विचार किए भी जान लेता है।


## Job 11:12 (id: 218011012)

12निर्बुद्धि मनुष्य बुद्धिमान हो सकता है; यद्यपि मनुष्य जंगली गदहे के बच्‍चे के समान जन्म ले;


## Job 11:13 (id: 218011013)

13“यदि तू अपना मन शुद्ध करे, और परमेश्वर की ओर अपने हाथ फैलाए,


## Job 11:14 (id: 218011014)

14और यदि कोई अनर्थ काम तुझ से हुए हो उसे दूर करे, और अपने डेरों में कोई कुटिलता न रहने दे,


## Job 11:15 (id: 218011015)

15तब तो तू निश्चय अपना मुँह निष्कलंक दिखा सकेगा; और तू स्थिर होकर कभी न डरेगा।


## Job 11:16 (id: 218011016)

16तब तू अपना दुःख भूल जाएगा, तू उसे उस पानी के समान स्मरण करेगा जो बह गया हो।


## Job 11:17 (id: 218011017)

17और तेरा जीवन दोपहर से भी अधिक प्रकाशमान होगा; और चाहे अंधेरा भी हो तो भी वह भोर सा हो जाएगा।


## Job 11:18 (id: 218011018)

18और तुझे आशा होगी, इस कारण तू निर्भय रहेगा; और अपने चारों ओर देख देखकर तू निर्भय विश्राम कर सकेगा।


## Job 11:19 (id: 218011019)

19और जब तू लेटेगा, तब कोई तुझे डराएगा नहीं; और बहुत लोग तुझे प्रसन्न करने का यत्न करेंगे।


## Job 11:20 (id: 218011020)

20परन्तु दुष्ट लोगों की आँखें धुँधली हो जाएँगी, और उन्हें कोई शरणस्थान न मिलेगा और उनकी आशा यही होगी कि प्राण निकल जाए।”


## Job 12:1 (id: 218012001)

1तब अय्यूब ने कहा;


## Job 12:2 (id: 218012002)

2“निःसन्देह मनुष्य तो तुम ही हो और जब तुम मरोगे तब बुद्धि भी जाती रहेगी।


## Job 12:3 (id: 218012003)

3परन्तु तुम्हारे समान मुझ में भी समझ है, मैं तुम लोगों से कुछ नीचा नहीं हूँ कौन ऐसा है जो ऐसी बातें न जानता हो?


## Job 12:4 (id: 218012004)

4मैं परमेश्वर से प्रार्थना करता था, और वह मेरी सुन लिया करता था; परन्तु अब मेरे मित्र मुझ पर हँसते हैं; जो धर्मी और खरा मनुष्य है, वह हँसी का कारण हो गया है।


## Job 12:5 (id: 218012005)

5दुःखी लोग तो सुखी लोगों की समझ में तुच्छ जाने जाते हैं; और जिनके पाँव फिसलते हैं उनका अपमान अवश्य ही होता है।


## Job 12:6 (id: 218012006)

6डाकुओं के डेरे कुशल क्षेम से रहते हैं, और जो परमेश्वर को क्रोध दिलाते हैं, वह बहुत ही निडर रहते हैं; अर्थात् उनका ईश्वर उनकी मुट्ठी में रहता हैं;


## Job 12:7 (id: 218012007)

7“पशुओं से तो पूछ और वे तुझे सिखाएँगे; और आकाश के पक्षियों से, और वे तुझे बताएँगे।


## Job 12:8 (id: 218012008)

8पृथ्वी पर ध्यान दे, तब उससे तुझे शिक्षा मिलेगी; और समुद्र की मछलियाँ भी तुझ से वर्णन करेंगी।


## Job 12:9 (id: 218012009)

9कौन इन बातों को नहीं जानता, कि यहोवा ही ने अपने हाथ से इस संसार को बनाया है?


## Job 12:10 (id: 218012010)

10उसके हाथ में एक\-एक जीवधारी का प्राण, और एक\-एक देहधारी मनुष्य की आत्मा भी रहती है।


## Job 12:11 (id: 218012011)

11जैसे जीभ से भोजन चखा जाता है, क्या वैसे ही कान से वचन नहीं परखे जाते?


## Job 12:12 (id: 218012012)

12बूढ़ों में बुद्धि पाई जाती है, और लम्बी आयु वालों में समझ होती तो है।


## Job 12:13 (id: 218012013)

13“परमेश्वर में पूरी बुद्धि और पराक्रम पाए जाते हैं; युक्ति और समझ उसी में हैं।


## Job 12:14 (id: 218012014)

14देखो, जिसको वह ढा दे, वह फिर बनाया नहीं जाता; जिस मनुष्य को वह बन्द करे, वह फिर खोला नहीं जाता।


## Job 12:15 (id: 218012015)

15देखो, जब वह वर्षा को रोक रखता है तो जल सूख जाता है; फिर जब वह जल छोड़ देता है तब पृथ्वी उलट जाती है।


## Job 12:16 (id: 218012016)

16उसमें सामर्थ्य और खरी बुद्धि पाई जाती है; धोखा देनेवाला और धोखा खानेवाला दोनों उसी के हैं।


## Job 12:17 (id: 218012017)

17वह मंत्रियों को लूटकर बँधुआई में ले जाता, और न्यायियों को मूर्ख बना देता है।


## Job 12:18 (id: 218012018)

18वह राजाओं का अधिकार तोड़ देता है; और उनकी कमर पर बन्धन बन्धवाता है।


## Job 12:19 (id: 218012019)

19वह याजकों को लूटकर बँधुआई में ले जाता और सामर्थियों को उलट देता है।


## Job 12:20 (id: 218012020)

20वह विश्वासयोग्य पुरुषों से बोलने की शक्ति और पुरनियों से विवेक की शक्ति हर लेता है।


## Job 12:21 (id: 218012021)

21वह हाकिमों को अपमान से लादता, और बलवानों के हाथ ढीले कर देता है।


## Job 12:22 (id: 218012022)

22वह अंधियारे की गहरी बातें प्रगट करता, और मृत्यु की छाया को भी प्रकाश में ले आता है।


## Job 12:23 (id: 218012023)

23वह जातियों को बढ़ाता, और उनको नाश करता है; वह उनको फैलाता, और बँधुआई में ले जाता है।


## Job 12:24 (id: 218012024)

24वह पृथ्वी के मुख्य लोगों की बुद्धि उड़ा देता, और उनको निर्जन स्थानों में जहाँ रास्ता नहीं है, भटकाता है।


## Job 12:25 (id: 218012025)

25वे बिन उजियाले के अंधेरे में टटोलते फिरते हैं; और वह उन्हें ऐसा बना देता है कि वे मतवाले के समान डगमगाते हुए चलते हैं।


## Job 13:1 (id: 218013001)

1“सुनो, मैं यह सब कुछ अपनी आँख से देख चुका, और अपने कान से सुन चुका, और समझ भी चुका हूँ।


## Job 13:2 (id: 218013002)

2जो कुछ तुम जानते हो वह मैं भी जानता हूँ; मैं तुम लोगों से कुछ कम नहीं हूँ।


## Job 13:3 (id: 218013003)

3मैं तो सर्वशक्तिमान से बातें करूँगा, और मेरी अभिलाषा परमेश्वर से वाद\-विवाद करने की है।


## Job 13:4 (id: 218013004)

4परन्तु तुम लोग झूठी बात के गढ़नेवाले हो; तुम सब के सब निकम्मे वैद्य हो।


## Job 13:5 (id: 218013005)

5भला होता, कि तुम बिल्कुल चुप रहते, और इससे तुम बुद्धिमान ठहरते।


## Job 13:6 (id: 218013006)

6मेरा विवाद सुनो, और मेरी विनती की बातों पर कान लगाओ।


## Job 13:7 (id: 218013007)

7क्या तुम परमेश्वर के निमित्त टेढ़ी बातें कहोगे, और उसके पक्ष में कपट से बोलोगे?


## Job 13:8 (id: 218013008)

8क्या तुम उसका पक्षपात करोगे? और परमेश्वर के लिये मुकद्दमा चलाओगे।


## Job 13:9 (id: 218013009)

9क्या यह भला होगा, कि वह तुम को जाँचे? क्या जैसा कोई मनुष्य को धोखा दे, वैसा ही तुम क्या उसको भी धोखा दोगे?


## Job 13:10 (id: 218013010)

10यदि तुम छिपकर पक्षपात करो, तो वह निश्चय तुम को डाँटेगा।


## Job 13:11 (id: 218013011)

11क्या तुम उसके माहात्म्य से भय न खाओगे? क्या उसका डर तुम्हारे मन में न समाएगा?


## Job 13:12 (id: 218013012)

12तुम्हारे स्मरणयोग्य नीतिवचन राख के समान हैं; तुम्हारे गढ़ मिट्टी ही के ठहरे हैं।


## Job 13:13 (id: 218013013)

13“मुझसे बात करना छोड़ो, कि मैं भी कुछ कहने पाऊँ; फिर मुझ पर जो चाहे वह आ पड़े।


## Job 13:14 (id: 218013014)

14मैं क्यों अपना माँस अपने दाँतों से चबाऊँ? और क्यों अपना प्राण हथेली पर रखूँ?


## Job 13:15 (id: 218013015)

15वह मुझे घात करेगा, मुझे कुछ आशा नहीं; तो भी मैं अपनी चाल\-चलन का पक्ष लूँगा।


## Job 13:16 (id: 218013016)

16और यह ही मेरे बचाव का कारण होगा, कि भक्तिहीन जन उसके सामने नहीं जा सकता।


## Job 13:17 (id: 218013017)

17चित्त लगाकर मेरी बात सुनो, और मेरी विनती तुम्हारे कान में पड़े।


## Job 13:18 (id: 218013018)

18देखो, मैंने अपने मुकद्दमे की पूरी तैयारी की है; मुझे निश्चय है कि मैं निर्दोष ठहरूँगा।


## Job 13:19 (id: 218013019)

19कौन है जो मुझसे मुकद्दमा लड़ सकेगा? ऐसा कोई पाया जाए, तो मैं चुप होकर प्राण छोड़ूँगा।


## Job 13:20 (id: 218013020)

20दो ही काम मेरे लिए कर, तब मैं तुझ से नहीं छिपूँगाः


## Job 13:21 (id: 218013021)

21अपनी ताड़ना मुझसे दूर कर ले, और अपने भय से मुझे भयभीत न कर।


## Job 13:22 (id: 218013022)

22तब तेरे बुलाने पर मैं बोलूँगा; या मैं प्रश्न करूँगा, और तू मुझे उत्तर दे।


## Job 13:23 (id: 218013023)

23मुझसे कितने अधर्म के काम और पाप हुए हैं? मेरे अपराध और पाप मुझे जता दे।


## Job 13:24 (id: 218013024)

24तू किस कारण अपना मुँह फेर लेता है, और मुझे अपना शत्रु गिनता है?


## Job 13:25 (id: 218013025)

25क्या तू उड़ते हुए पत्ते को भी कँपाएगा? और सूखे डंठल के पीछे पड़ेगा?


## Job 13:26 (id: 218013026)

26तू मेरे लिये कठिन दुःखों की आज्ञा देता है, और मेरी जवानी के अधर्म का फल मुझे भुगता देता है।


## Job 13:27 (id: 218013027)

27और मेरे पाँवों को काठ में ठोंकता, और मेरी सारी चाल\-चलन देखता रहता है; और मेरे पाँवों की चारों ओर सीमा बाँध लेता है।


## Job 13:28 (id: 218013028)

28और मैं सड़ी\-गली वस्तु के तुल्य हूँ जो नाश हो जाती है, और कीड़ा खाए कपड़े के तुल्य हूँ।


## Job 14:1 (id: 218014001)

1“मनुष्य जो स्त्री से उत्पन्न होता है, उसके दिन थोड़े और दुःख भरे है।


## Job 14:2 (id: 218014002)

2वह फूल के समान खिलता, फिर तोड़ा जाता है; वह छाया की रीति पर ढल जाता, और कहीं ठहरता नहीं।


## Job 14:3 (id: 218014003)

3फिर क्या तू ऐसे पर दृष्टि लगाता है? क्या तू मुझे अपने साथ कचहरी में घसीटता है?


## Job 14:4 (id: 218014004)

4अशुद्ध वस्तु से शुद्ध वस्तु को कौन निकाल सकता है? कोई नहीं।


## Job 14:5 (id: 218014005)

5मनुष्य के दिन नियुक्त किए गए हैं, और उसके महीनों की गिनती तेरे पास लिखी है, और तूने उसके लिये ऐसा सीमा बाँधा है जिसे वह पार नहीं कर सकता,


## Job 14:6 (id: 218014006)

6इस कारण उससे अपना मुँह फेर ले, कि वह आराम करे, जब तक कि वह मजदूर के समान अपना दिन पूरा न कर ले।


## Job 14:7 (id: 218014007)

7“वृक्ष के लिये तो आशा रहती है, कि चाहे वह काट डाला भी जाए, तो भी फिर पनपेगा और उससे नर्म\-नर्म डालियाँ निकलती ही रहेंगी।


## Job 14:8 (id: 218014008)

8चाहे उसकी जड़ भूमि में पुरानी भी हो जाए, और उसका ठूँठ मिट्टी में सूख भी जाए,


## Job 14:9 (id: 218014009)

9तो भी वर्षा की गन्ध पाकर वह फिर पनपेगा, और पौधे के समान उससे शाखाएँ फूटेंगी।


## Job 14:10 (id: 218014010)

10परन्तु मनुष्य मर जाता, और पड़ा रहता है; जब उसका प्राण छूट गया, तब वह कहाँ रहा?


## Job 14:11 (id: 218014011)

11जैसे नदी का जल घट जाता है, और जैसे महानद का जल सूखते\-सूखते सूख जाता है,


## Job 14:12 (id: 218014012)

12वैसे ही मनुष्य लेट जाता और फिर नहीं उठता; जब तक आकाश बना रहेगा तब तक वह न जागेगा, और न उसकी नींद टूटेगी।


## Job 14:13 (id: 218014013)

13भला होता कि तू मुझे अधोलोक में छिपा लेता, और जब तक तेरा कोप ठंडा न हो जाए तब तक मुझे छिपाए रखता, और मेरे लिये समय नियुक्त करके फिर मेरी सुधि लेता।


## Job 14:14 (id: 218014014)

14यदि मनुष्य मर जाए तो क्या वह फिर जीवित होगा? जब तक मेरा छुटकारा न होता तब तक मैं अपनी कठिन सेवा के सारे दिन आशा लगाए रहता।


## Job 14:15 (id: 218014015)

15तू मुझे पुकारता, और मैं उत्तर देता हूँ; तुझे अपने हाथ के बनाए हुए काम की अभिलाषा होती है।


## Job 14:16 (id: 218014016)

16परन्तु अब तू मेरे पग\-पग को गिनता है, क्या तू मेरे पाप की ताक में लगा नहीं रहता?


## Job 14:17 (id: 218014017)

17मेरे अपराध छाप लगी हुई थैली में हैं, और तूने मेरे अधर्म को सी रखा है।


## Job 14:18 (id: 218014018)

18“और निश्चय पहाड़ भी गिरते\-गिरते नाश हो जाता है, और चट्टान अपने स्थान से हट जाती है;


## Job 14:19 (id: 218014019)

19और पत्थर जल से घिस जाते हैं, और भूमि की धूलि उसकी बाढ़ से बहाई जाती है; उसी प्रकार तू मनुष्य की आशा को मिटा देता है।


## Job 14:20 (id: 218014020)

20तू सदा उस पर प्रबल होता, और वह जाता रहता है; तू उसका चेहरा बिगाड़कर उसे निकाल देता है।


## Job 14:21 (id: 218014021)

21उसके पुत्रों की बड़ाई होती है, और यह उसे नहीं सूझता; और उनकी घटी होती है, परन्तु वह उनका हाल नहीं जानता।


## Job 14:22 (id: 218014022)

22केवल उसकी अपनी देह को दुःख होता है; और केवल उसका अपना प्राण ही अन्दर ही अन्दर शोकित होता है।”


## Job 15:1 (id: 218015001)

1तब तेमानी एलीपज ने कहा


## Job 15:2 (id: 218015002)

2“क्या बुद्धिमान को उचित है कि अज्ञानता के साथ उत्तर दे, या अपने अन्तःकरण को पूर्वी पवन से भरे?


## Job 15:3 (id: 218015003)

3क्या वह निष्फल वचनों से, या व्यर्थ बातों से वाद\-विवाद करे?


## Job 15:4 (id: 218015004)

4वरन् तू परमेश्वर का भय मानना छोड़ देता, और परमेश्वर की भक्ति करना औरों से भी छुड़ाता है।


## Job 15:5 (id: 218015005)

5तू अपने मुँह से अपना अधर्म प्रगट करता है, और धूर्त लोगों के बोलने की रीति पर बोलता है।


## Job 15:6 (id: 218015006)

6मैं तो नहीं परन्तु तेरा मुँह ही तुझे दोषी ठहराता है; और तेरे ही वचन तेरे विरुद्ध साक्षी देते हैं।


## Job 15:7 (id: 218015007)

7“क्या पहला मनुष्य तू ही उत्पन्न हुआ? क्या तेरी उत्पत्ति पहाड़ों से भी पहले हुई?


## Job 15:8 (id: 218015008)

8क्या तू परमेश्वर की सभा में बैठा सुनता था? क्या बुद्धि का ठेका तू ही ने ले रखा है


## Job 15:9 (id: 218015009)

9तू ऐसा क्या जानता है जिसे हम नहीं जानते? तुझ में ऐसी कौन सी समझ है जो हम में नहीं?


## Job 15:10 (id: 218015010)

10हम लोगों में तो पक्के बाल वाले और अति पुरनिये मनुष्य हैं, जो तेरे पिता से भी बहुत आयु के हैं।


## Job 15:11 (id: 218015011)

11परमेश्वर की शान्तिदायक बातें, और जो वचन तेरे लिये कोमल हैं, क्या ये तेरी दृष्टि में तुच्छ हैं?


## Job 15:12 (id: 218015012)

12तेरा मन क्यों तुझे खींच ले जाता है? और तू आँख से क्यों इशारे करता है?


## Job 15:13 (id: 218015013)

13तू भी अपनी आत्मा परमेश्वर के विरुद्ध करता है, और अपने मुँह से व्यर्थ बातें निकलने देता है।


## Job 15:14 (id: 218015014)

14मनुष्य है क्या कि वह निष्कलंक हो? और जो स्त्री से उत्पन्न हुआ वह है क्या कि निर्दोष हो सके?


## Job 15:15 (id: 218015015)

15देख, वह अपने पवित्रों पर भी विश्वास नहीं करता, और स्वर्ग भी उसकी दृष्टि में निर्मल नहीं है।


## Job 15:16 (id: 218015016)

16फिर मनुष्य अधिक घिनौना और भ्रष्ट है जो कुटिलता को पानी के समान पीता है।


## Job 15:17 (id: 218015017)

17“मैं तुझे समझा दूँगा, इसलिए मेरी सुन ले, जो मैंने देखा है, उसी का वर्णन मैं करता हूँ।


## Job 15:18 (id: 218015018)

18(वे ही बातें जो बुद्धिमानों ने अपने पुरखाओं से सुनकर बिना छिपाए बताया है।


## Job 15:19 (id: 218015019)

19केवल उन्हीं को देश दिया गया था, और उनके मध्य में कोई विदेशी आता\-जाता नहीं था।)


## Job 15:20 (id: 218015020)

20दुष्ट जन जीवन भर पीड़ा से तड़पता है, और उपद्रवी के वर्षों की गिनती ठहराई हुई है।


## Job 15:21 (id: 218015021)

21उसके कान में डरावना शब्द गूँजता रहता है, कुशल के समय भी नाश करनेवाला उस पर आ पड़ता है।


## Job 15:22 (id: 218015022)

22उसे अंधियारे में से फिर निकलने की कुछ आशा नहीं होती, और तलवार उसकी घात में रहती है।


## Job 15:23 (id: 218015023)

23वह रोटी के लिये मारा\-मारा फिरता है, कि कहाँ मिलेगी? उसे निश्चय रहता है, कि अंधकार का दिन मेरे पास ही है।


## Job 15:24 (id: 218015024)

24संकट और दुर्घटना से उसको डर लगता रहता है, ऐसे राजा के समान जो युद्ध के लिये तैयार हो, वे उस पर प्रबल होते हैं।


## Job 15:25 (id: 218015025)

25क्योंकि उसने तो परमेश्वर के विरुद्ध हाथ बढ़ाया है, और सर्वशक्तिमान के विरुद्ध वह ताल ठोंकता है,


## Job 15:26 (id: 218015026)

26और सिर उठाकर और अपनी मोटी\-मोटी ढालें दिखाता हुआ घमण्ड से उस पर धावा करता है;


## Job 15:27 (id: 218015027)

27इसलिए कि उसके मुँह पर चिकनाई छा गई है, और उसकी कमर में चर्बी जमी है।


## Job 15:28 (id: 218015028)

28और वह उजाड़े हुए नगरों में बस गया है, और जो घर रहने योग्य नहीं, और खण्डहर होने को छोड़े गए हैं, उनमें बस गया है।


## Job 15:29 (id: 218015029)

29वह धनी न रहेगा, और न उसकी सम्पत्ति बनी रहेगी, और ऐसे लोगों के खेत की उपज भूमि की ओर न झुकने पाएगी।


## Job 15:30 (id: 218015030)

30वह अंधियारे से कभी न निकलेगा, और उसकी डालियाँ आग की लपट से झुलस जाएँगी, और परमेश्वर के मुँह की श्वास से वह उड़ जाएगा।


## Job 15:31 (id: 218015031)

31वह अपने को धोखा देकर व्यर्थ बातों का भरोसा न करे, क्योंकि उसका प्रतिफल धोखा ही होगा।


## Job 15:32 (id: 218015032)

32वह उसके नियत दिन से पहले पूरा हो जाएगा; उसकी डालियाँ हरी न रहेंगी।


## Job 15:33 (id: 218015033)

33दाख के समान उसके कच्चे फल झड़ जाएँगे, और उसके फूल जैतून के वृक्ष के समान गिरेंगे।


## Job 15:34 (id: 218015034)

34क्योंकि भक्तिहीन के परिवार से कुछ बन न पड़ेगा, और जो घूस लेते हैं, उनके तम्बू आग से जल जाएँगे।


## Job 15:35 (id: 218015035)

35उनको उपद्रव का गर्भ रहता, और वे अनर्थ को जन्म देते है और वे अपने अन्तःकरण में छल की बातें गढ़ते हैं।”


## Job 16:1 (id: 218016001)

1तब अय्यूब ने कहा,


## Job 16:2 (id: 218016002)

2“ऐसी बहुत सी बातें मैं सुन चुका हूँ, तुम सब के सब निकम्मे शान्तिदाता हो।


## Job 16:3 (id: 218016003)

3क्या व्यर्थ बातों का अन्त कभी होगा? तू कौन सी बात से झिड़ककर ऐसे उत्तर देता है?


## Job 16:4 (id: 218016004)

4यदि तुम्हारी दशा मेरी सी होती, तो मैं भी तुम्हारी सी बातें कर सकता; मैं भी तुम्हारे विरुद्ध बातें जोड़ सकता, और तुम्हारे विरुद्ध सिर हिला सकता।


## Job 16:5 (id: 218016005)

5वरन् मैं अपने वचनों से तुम को हियाव दिलाता, और बातों से शान्ति देकर तुम्हारा शोक घटा देता।


## Job 16:6 (id: 218016006)

6“चाहे मैं बोलूँ तो भी मेरा शोक न घटेगा, चाहे मैं चुप रहूँ, तो भी मेरा दुःख कुछ कम न होगा।


## Job 16:7 (id: 218016007)

7परन्तु अब उसने मुझे थका दिया है; उसने मेरे सारे परिवार को उजाड़ डाला है।


## Job 16:8 (id: 218016008)

8और उसने जो मेरे शरीर को सूखा डाला है, वह मेरे विरुद्ध साक्षी ठहरा है, और मेरा दुबलापन मेरे विरुद्ध खड़ा होकर मेरे सामने साक्षी देता है।


## Job 16:9 (id: 218016009)

9उसने क्रोध में आकर मुझ को फाड़ा और मेरे पीछे पड़ा है; वह मेरे विरुद्ध दाँत पीसता; और मेरा बैरी मुझ को आँखें दिखाता है।


## Job 16:10 (id: 218016010)

10अब लोग मुझ पर मुँह पसारते हैं, और मेरी नामधराई करके मेरे गाल पर थप्पड़ मारते, और मेरे विरुद्ध भीड़ लगाते हैं।


## Job 16:11 (id: 218016011)

11परमेश्वर ने मुझे कुटिलों के वश में कर दिया, और दुष्ट लोगों के हाथ में फेंक दिया है।


## Job 16:12 (id: 218016012)

12मैं सुख से रहता था, और उसने मुझे चूर चूरकर डाला; उसने मेरी गर्दन पकड़कर मुझे टुकड़े\-टुकड़े कर दिया; फिर उसने मुझे अपना निशाना बनाकर खड़ा किया है।


## Job 16:13 (id: 218016013)

13उसके तीर मेरे चारों ओर उड़ रहे हैं, वह निर्दय होकर मेरे गुर्दों को बेधता है, और मेरा पित्त भूमि पर बहाता है।


## Job 16:14 (id: 218016014)

14वह शूर के समान मुझ पर धावा करके मुझे चोट पर चोट पहुँचाकर घायल करता है।


## Job 16:15 (id: 218016015)

15मैंने अपनी खाल पर टाट को सी लिया है, और अपना बल मिट्टी में मिला दिया है।


## Job 16:16 (id: 218016016)

16रोते\-रोते मेरा मुँह सूज गया है, और मेरी आँखों पर घोर अंधकार छा गया है;


## Job 16:17 (id: 218016017)

17तो भी मुझसे कोई उपद्रव नहीं हुआ है, और मेरी प्रार्थना पवित्र है।


## Job 16:18 (id: 218016018)

18“हे पृथ्वी, तू मेरे लहू को न ढाँपना, और मेरी दुहाई कहीं न रुके।


## Job 16:19 (id: 218016019)

19अब भी स्वर्ग में मेरा साक्षी है, और मेरा गवाह ऊपर है।


## Job 16:20 (id: 218016020)

20मेरे मित्र मुझसे घृणा करते हैं, परन्तु मैं परमेश्वर के सामने आँसू बहाता हूँ,


## Job 16:21 (id: 218016021)

21कि कोई परमेश्वर के सामने सज्जन का, और आदमी का मुकद्दमा उसके पड़ोसी के विरुद्ध लड़े।


## Job 16:22 (id: 218016022)

22क्योंकि थोड़े ही वर्षों के बीतने पर मैं उस मार्ग से चला जाऊँगा, जिससे मैं फिर वापिस न लौटूँगा।


## Job 17:1 (id: 218017001)

1“मेरा प्राण निकलने पर है, मेरे दिन पूरे हो चुके हैं; मेरे लिये कब्र तैयार है।


## Job 17:2 (id: 218017002)

2निश्चय जो मेरे संग हैं वह ठट्ठा करनेवाले हैं, और उनका झगड़ा\-रगड़ा मुझे लगातार दिखाई देता है।


## Job 17:3 (id: 218017003)

3“जमानत दे, अपने और मेरे बीच में तू ही जामिन हो; कौन है जो मेरे हाथ पर हाथ मारे?


## Job 17:4 (id: 218017004)

4तूने उनका मन समझने से रोका है, इस कारण तू उनको प्रबल न करेगा।


## Job 17:5 (id: 218017005)

5जो अपने मित्रों को चुगली खाकर लूटा देता, उसके बच्चों की आँखें अंधी हो जाएँगी।


## Job 17:6 (id: 218017006)

6“उसने ऐसा किया कि सब लोग मेरी उपमा देते हैं; और लोग मेरे मुँह पर थूकते हैं।


## Job 17:7 (id: 218017007)

7खेद के मारे मेरी आँखों में धुंधलापन छा गया है, और मेरे सब अंग छाया के समान हो गए हैं।


## Job 17:8 (id: 218017008)

8इसे देखकर सीधे लोग चकित होते हैं, और जो निर्दोष हैं, वह भक्तिहीन के विरुद्ध भड़क उठते हैं।


## Job 17:9 (id: 218017009)

9तो भी धर्मी लोग अपना मार्ग पकड़े रहेंगे, और शुद्ध काम करनेवाले सामर्थ्य पर सामर्थ्य पाते जाएँगे।


## Job 17:10 (id: 218017010)

10तुम सब के सब मेरे पास आओ तो आओ, परन्तु मुझे तुम लोगों में एक भी बुद्धिमान न मिलेगा।


## Job 17:11 (id: 218017011)

11मेरे दिन तो बीत चुके, और मेरी मनसाएँ मिट गई, और जो मेरे मन में था, वह नाश हुआ है।


## Job 17:12 (id: 218017012)

12वे रात को दिन ठहराते; वे कहते हैं, अंधियारे के निकट उजियाला है।


## Job 17:13 (id: 218017013)

13यदि मेरी आशा यह हो कि अधोलोक मेरा धाम होगा, यदि मैंने अंधियारे में अपना बिछौना बिछा लिया है,


## Job 17:14 (id: 218017014)

14यदि मैंने सड़ाहट से कहा, ‘तू मेरा पिता है,’ और कीड़े से, ‘तू मेरी माँ,’ और ‘मेरी बहन है,’


## Job 17:15 (id: 218017015)

15तो मेरी आशा कहाँ रही? और मेरी आशा किसके देखने में आएगी?


## Job 17:16 (id: 218017016)

16वह तो अधोलोक में उतर जाएगी, और उस समेत मुझे भी मिट्टी में विश्राम मिलेगा।”


## Job 18:1 (id: 218018001)

1तब शूही बिल्दद ने कहा,


## Job 18:2 (id: 218018002)

2“तुम कब तक फंदे लगा लगाकर वचन पकड़ते रहोगे? चित्त लगाओ, तब हम बोलेंगे।


## Job 18:3 (id: 218018003)

3हम लोग तुम्हारी दृष्टि में क्यों पशु के तुल्य समझे जाते, और मूर्ख ठहरे हैं।


## Job 18:4 (id: 218018004)

4हे अपने को क्रोध में फाड़नेवाले क्या तेरे निमित्त पृथ्वी उजड़ जाएगी, और चट्टान अपने स्थान से हट जाएगी?


## Job 18:5 (id: 218018005)

5“तो भी दुष्टों का दीपक बुझ जाएगा, और उसकी आग की लौ न चमकेगी।


## Job 18:6 (id: 218018006)

6उसके डेरे में का उजियाला अंधेरा हो जाएगा, और उसके ऊपर का दिया बुझ जाएगा।


## Job 18:7 (id: 218018007)

7उसके बड़े\-बड़े फाल छोटे हो जाएँगे और वह अपनी ही युक्ति के द्वारा गिरेगा।


## Job 18:8 (id: 218018008)

8वह अपना ही पाँव जाल में फँसाएगा, वह फंदों पर चलता है।


## Job 18:9 (id: 218018009)

9उसकी एड़ी फंदे में फँस जाएगी, और वह जाल में पकड़ा जाएगा।


## Job 18:10 (id: 218018010)

10फंदे की रस्सियाँ उसके लिये भूमि में, और जाल रास्ते में छिपा दिया गया है।


## Job 18:11 (id: 218018011)

11चारों ओर से डरावनी वस्तुएँ उसे डराएँगी और उसके पीछे पड़कर उसको भगाएँगी।


## Job 18:12 (id: 218018012)

12उसका बल दुःख से घट जाएगा, और विपत्ति उसके पास ही तैयार रहेगी।


## Job 18:13 (id: 218018013)

13वह उसके अंग को खा जाएगी, वरन् मृत्यु का पहलौठा उसके अंगों को खा लेगा।


## Job 18:14 (id: 218018014)

14अपने जिस डेरे का भरोसा वह करता है, उससे वह छीन लिया जाएगा; और वह भयंकरता के राजा के पास पहुँचाया जाएगा।


## Job 18:15 (id: 218018015)

15जो उसके यहाँ का नहीं है वह उसके डेरे में वास करेगा, और उसके घर पर गन्धक छितराई जाएगी।


## Job 18:16 (id: 218018016)

16उसकी जड़ तो सूख जाएगी, और डालियाँ कट जाएँगी।


## Job 18:17 (id: 218018017)

17पृथ्वी पर से उसका स्मरण मिट जाएगा, और बाजार में उसका नाम कभी न सुन पड़ेगा।


## Job 18:18 (id: 218018018)

18वह उजियाले से अंधियारे में ढकेल दिया जाएगा, और जगत में से भी भगाया जाएगा।


## Job 18:19 (id: 218018019)

19उसके कुटुम्बियों में उसके कोई पुत्र\-पौत्र न रहेगा, और जहाँ वह रहता था, वहाँ कोई बचा न रहेगा।


## Job 18:20 (id: 218018020)

20उसका दिन देखकर पश्चिम के लोग भयाकुल होंगे, और पूर्व के निवासियों के रोएँ खड़े हो जाएँगे।


## Job 18:21 (id: 218018021)

21निःसन्देह कुटिल लोगों के निवास ऐसे हो जाते हैं, और जिसको परमेश्वर का ज्ञान नहीं रहता, उसका स्थान ऐसा ही हो जाता है।”


## Job 19:1 (id: 218019001)

1तब अय्यूब ने कहा,


## Job 19:2 (id: 218019002)

2“तुम कब तक मेरे प्राण को दुःख देते रहोगे; और बातों से मुझे चूर\-चूर करोगे?


## Job 19:3 (id: 218019003)

3इन दसों बार तुम लोग मेरी निन्दा ही करते रहे, तुम्हें लज्जा नहीं आती, कि तुम मेरे साथ कठोरता का बर्ताव करते हो?


## Job 19:4 (id: 218019004)

4मान लिया कि मुझसे भूल हुई, तो भी वह भूल तो मेरे ही सिर पर रहेगी।


## Job 19:5 (id: 218019005)

5यदि तुम सचमुच मेरे विरुद्ध अपनी बड़ाई करते हो और प्रमाण देकर मेरी निन्दा करते हो,


## Job 19:6 (id: 218019006)

6तो यह जान लो कि परमेश्वर ने मुझे गिरा दिया है, और मुझे अपने जाल में फँसा लिया है।


## Job 19:7 (id: 218019007)

7देखो, मैं उपद्रव! उपद्रव! चिल्लाता रहता हूँ, परन्तु कोई नहीं सुनता; मैं सहायता के लिये दुहाई देता रहता हूँ, परन्तु कोई न्याय नहीं करता।


## Job 19:8 (id: 218019008)

8उसने मेरे मार्ग को ऐसा रूंधा है कि मैं आगे चल नहीं सकता, और मेरी डगरें अंधेरी कर दी हैं।


## Job 19:9 (id: 218019009)

9मेरा वैभव उसने हर लिया है, और मेरे सिर पर से मुकुट उतार दिया है।


## Job 19:10 (id: 218019010)

10उसने चारों ओर से मुझे तोड़ दिया, बस मैं जाता रहा, और मेरी आशा को उसने वृक्ष के समान उखाड़ डाला है।


## Job 19:11 (id: 218019011)

11उसने मुझ पर अपना क्रोध भड़काया है और अपने शत्रुओं में मुझे गिनता है।


## Job 19:12 (id: 218019012)

12उसके दल इकट्ठे होकर मेरे विरुद्ध मोर्चा बाँधते हैं, और मेरे डेरे के चारों ओर छावनी डालते हैं।


## Job 19:13 (id: 218019013)

13“उसने मेरे भाइयों को मुझसे दूर किया है, और जो मेरी जान\-पहचान के थे, वे बिलकुल अनजान हो गए हैं।


## Job 19:14 (id: 218019014)

14मेरे कुटुम्बी मुझे छोड़ गए हैं, और मेरे प्रिय मित्र मुझे भूल गए हैं।


## Job 19:15 (id: 218019015)

15जो मेरे घर में रहा करते थे, वे, वरन् मेरी दासियाँ भी मुझे अनजान गिनने लगीं हैं; उनकी दृष्टि में मैं परदेशी हो गया हूँ।


## Job 19:16 (id: 218019016)

16जब मैं अपने दास को बुलाता हूँ, तब वह नहीं बोलता; मुझे उससे गिड़गिड़ाना पड़ता है।


## Job 19:17 (id: 218019017)

17मेरी साँस मेरी स्त्री को और मेरी गन्ध मेरे भाइयों की दृष्टि में घिनौनी लगती है।


## Job 19:18 (id: 218019018)

18बच्चे भी मुझे तुच्छ जानते हैं; और जब मैं उठने लगता, तब वे मेरे विरुद्ध बोलते हैं।


## Job 19:19 (id: 218019019)

19मेरे सब परम मित्र मुझसे द्वेष रखते हैं, और जिनसे मैंने प्रेम किया वे पलटकर मेरे विरोधी हो गए हैं।


## Job 19:20 (id: 218019020)

20मेरी खाल और माँस मेरी हड्डियों से सट गए हैं, और मैं बाल\-बाल बच गया हूँ।


## Job 19:21 (id: 218019021)

21हे मेरे मित्रों! मुझ पर दया करो, दया करो, क्योंकि परमेश्वर ने मुझे मारा है।


## Job 19:22 (id: 218019022)

22तुम परमेश्वर के समान क्यों मेरे पीछे पड़े हो? और मेरे माँस से क्यों तृप्त नहीं हुए?


## Job 19:23 (id: 218019023)

23“भला होता, कि मेरी बातें लिखी जातीं; भला होता, कि वे पुस्तक में लिखी जातीं,


## Job 19:24 (id: 218019024)

24और लोहे की टाँकी और सीसे से वे सदा के लिये चट्टान पर खोदी जातीं।


## Job 19:25 (id: 218019025)

25मुझे तो निश्चय है, कि मेरा छुड़ानेवाला जीवित है, और वह अन्त में पृथ्वी पर खड़ा होगा।


## Job 19:26 (id: 218019026)

26और अपनी खाल के इस प्रकार नाश हो जाने के बाद भी, मैं शरीर में होकर परमेश्वर का दर्शन पाऊँगा।


## Job 19:27 (id: 218019027)

27उसका दर्शन मैं आप अपनी आँखों से अपने लिये करूँगा, और न कोई दूसरा। यद्यपि मेरा हृदय अन्दर ही अन्दर चूर\-चूर भी हो जाए,


## Job 19:28 (id: 218019028)

28तो भी मुझ में तो धर्म का मूल पाया जाता है! और तुम जो कहते हो हम इसको क्यों सताएँ!


## Job 19:29 (id: 218019029)

29तो तुम तलवार से डरो, क्योंकि जलजलाहट से तलवार का दण्ड मिलता है, जिससे तुम जान लो कि न्याय होता है।”


## Job 20:1 (id: 218020001)

1तब नामाती सोपर ने कहा,


## Job 20:2 (id: 218020002)

2“मेरा जी चाहता है कि उत्तर दूँ, और इसलिए बोलने में फुर्ती करता हूँ।


## Job 20:3 (id: 218020003)

3मैंने ऐसी डाँट सुनी जिससे मेरी निन्दा हुई, और मेरी आत्मा अपनी समझ के अनुसार तुझे उत्तर देती है।


## Job 20:4 (id: 218020004)

4क्या तू यह नियम नहीं जानता जो प्राचीन और उस समय का है, जब मनुष्य पृथ्वी पर बसाया गया,


## Job 20:5 (id: 218020005)

5दुष्टों की विजय क्षण भर का होता है, और भक्तिहीनों का आनन्द पल भर का होता है?


## Job 20:6 (id: 218020006)

6चाहे ऐसे मनुष्य का माहात्म्य आकाश तक पहुँच जाए, और उसका सिर बादलों तक पहुँचे,


## Job 20:7 (id: 218020007)

7तो भी वह अपनी विष्ठा के समान सदा के लिये नाश हो जाएगा; और जो उसको देखते थे वे पूछेंगे कि वह कहाँ रहा?


## Job 20:8 (id: 218020008)

8वह स्वप्न के समान लोप हो जाएगा और किसी को फिर न मिलेगा; रात में देखे हुए रूप के समान वह रहने न पाएगा।


## Job 20:9 (id: 218020009)

9जिसने उसको देखा हो फिर उसे न देखेगा, और अपने स्थान पर उसका कुछ पता न रहेगा।


## Job 20:10 (id: 218020010)

10उसके बच्चे कंगालों से भी विनती करेंगे, और वह अपना छीना हुआ माल फेर देगा।


## Job 20:11 (id: 218020011)

11उसकी हड्डियों में जवानी का बल भरा हुआ है परन्तु वह उसी के साथ मिट्टी में मिल जाएगा।


## Job 20:12 (id: 218020012)

12“चाहे बुराई उसको मीठी लगे, और वह उसे अपनी जीभ के नीचे छिपा रखे,


## Job 20:13 (id: 218020013)

13और वह उसे बचा रखे और न छोड़े, वरन् उसे अपने तालू के बीच दबा रखे,


## Job 20:14 (id: 218020014)

14तो भी उसका भोजन उसके पेट में पलटेगा, वह उसके अन्दर नाग का सा विष बन जाएगा।


## Job 20:15 (id: 218020015)

15उसने जो धन निगल लिया है उसे वह फिर उगल देगा; परमेश्वर उसे उसके पेट में से निकाल देगा।


## Job 20:16 (id: 218020016)

16वह नागों का विष चूस लेगा, वह करैत के डसने से मर जाएगा।


## Job 20:17 (id: 218020017)

17वह नदियों अर्थात् मधु और दही की नदियों को देखने न पाएगा।


## Job 20:18 (id: 218020018)

18जिसके लिये उसने परिश्रम किया, उसको उसे लौटा देना पड़ेगा, और वह उसे निगलने न पाएगा; उसकी मोल ली हुई वस्तुओं से जितना आनन्द होना चाहिये, उतना तो उसे न मिलेगा।


## Job 20:19 (id: 218020019)

19क्योंकि उसने कंगालों को पीसकर छोड़ दिया, उसने घर को छीन लिया, जिसे उसने नहीं बनाया।


## Job 20:20 (id: 218020020)

20“लालसा के मारे उसको कभी शान्ति नहीं मिलती थी, इसलिए वह अपनी कोई मनभावनी वस्तु बचा न सकेगा।


## Job 20:21 (id: 218020021)

21कोई वस्तु उसका कौर बिना हुए न बचती थी; इसलिए उसका कुशल बना न रहेगा


## Job 20:22 (id: 218020022)

22पूरी सम्पत्ति रहते भी वह सकेती में पड़ेगा; तब सब दुःखियों के हाथ उस पर उठेंगे।


## Job 20:23 (id: 218020023)

23ऐसा होगा, कि उसका पेट भरने पर होगा, परमेश्वर अपना क्रोध उस पर भड़काएगा, और रोटी खाने के समय वह उस पर पड़ेगा।


## Job 20:24 (id: 218020024)

24वह लोहे के हथियार से भागेगा, और पीतल के धनुष से मारा जाएगा।


## Job 20:25 (id: 218020025)

25वह उस तीर को खींचकर अपने पेट से निकालेगा, उसकी चमकीली नोंक उसके पित्त से होकर निकलेगी, भय उसमें समाएगा।


## Job 20:26 (id: 218020026)

26उसके गड़े हुए धन पर घोर अंधकार छा जाएगा। वह ऐसी आग से भस्म होगा, जो मनुष्य की फूँकी हुई न हो; और उसी से उसके डेरे में जो बचा हो वह भी भस्म हो जाएगा।


## Job 20:27 (id: 218020027)

27आकाश उसका अधर्म प्रगट करेगा, और पृथ्वी उसके विरुद्ध खड़ी होगी।


## Job 20:28 (id: 218020028)

28उसके घर की बढ़ती जाती रहेगी, वह परमेश्वर के क्रोध के दिन बह जाएगी।


## Job 20:29 (id: 218020029)

29परमेश्वर की ओर से दुष्ट मनुष्य का अंश, और उसके लिये परमेश्वर का ठहराया हुआ भाग यही है।”


## Job 21:1 (id: 218021001)

1तब अय्यूब ने कहा,


## Job 21:2 (id: 218021002)

2“चित्त लगाकर मेरी बात सुनो; और तुम्हारी शान्ति यही ठहरे।


## Job 21:3 (id: 218021003)

3मेरी कुछ तो सहो, कि मैं भी बातें करूँ; और जब मैं बातें कर चुकूँ, तब पीछे ठट्ठा करना।


## Job 21:4 (id: 218021004)

4क्या मैं किसी मनुष्य की दुहाई देता हूँ? फिर मैं अधीर क्यों न होऊँ?


## Job 21:5 (id: 218021005)

5मेरी ओर चित्त लगाकर चकित हो, और अपनी\-अपनी उँगली दाँत तले दबाओ।


## Job 21:6 (id: 218021006)

6जब मैं कष्टों को स्मरण करता तब मैं घबरा जाता हूँ, और मेरी देह काँपने लगती है।


## Job 21:7 (id: 218021007)

7क्या कारण है कि दुष्ट लोग जीवित रहते हैं, वरन् बूढ़े भी हो जाते, और उनका धन बढ़ता जाता है?


## Job 21:8 (id: 218021008)

8उनकी सन्तान उनके संग, और उनके बाल\-बच्चे उनकी आँखों के सामने बने रहते हैं।


## Job 21:9 (id: 218021009)

9उनके घर में भयरहित कुशल रहता है, और परमेश्वर की छड़ी उन पर नहीं पड़ती।


## Job 21:10 (id: 218021010)

10उनका साँड़ गाभिन करता और चूकता नहीं, उनकी गायें बियाती हैं और बच्चा कभी नहीं गिराती।


## Job 21:11 (id: 218021011)

11वे अपने लड़कों को झुण्ड के झुण्ड बाहर जाने देते हैं, और उनके बच्चे नाचते हैं।


## Job 21:12 (id: 218021012)

12वे डफ और वीणा बजाते हुए गाते, और बांसुरी के शब्द से आनन्दित होते हैं।


## Job 21:13 (id: 218021013)

13वे अपने दिन सुख से बिताते, और पल भर ही में अधोलोक में उतर जाते हैं।


## Job 21:14 (id: 218021014)

14तो भी वे परमेश्वर से कहते थे, ‘हम से दूर हो! तेरी गति जानने की हमको इच्छा नहीं है।


## Job 21:15 (id: 218021015)

15सर्वशक्तिमान क्या है, कि हम उसकी सेवा करें? और यदि हम उससे विनती भी करें तो हमें क्या लाभ होगा?’


## Job 21:16 (id: 218021016)

16देखो, उनका कुशल उनके हाथ में नहीं रहता, दुष्ट लोगों का विचार मुझसे दूर रहे।


## Job 21:17 (id: 218021017)

17“कितनी बार ऐसे होता है कि दुष्टों का दीपक बुझ जाता है, या उन पर विपत्ति आ पड़ती है; और परमेश्वर क्रोध करके उनके हिस्से में शोक देता है,


## Job 21:18 (id: 218021018)

18वे वायु से उड़ाए हुए भूसे की, और बवण्डर से उड़ाई हुई भूसी के समान होते हैं।


## Job 21:19 (id: 218021019)

19तुम कहते हो ‘परमेश्वर उसके अधर्म का दण्ड उसके बच्चों के लिये रख छोड़ता है,’ वह उसका बदला उसी को दे, ताकि वह जान ले।


## Job 21:20 (id: 218021020)

20दुष्ट अपना नाश अपनी ही आँखों से देखे, और सर्वशक्तिमान की जलजलाहट में से आप पी ले।


## Job 21:21 (id: 218021021)

21क्योंकि जब उसके महीनों की गिनती कट चुकी, तो अपने बादवाले घराने से उसका क्या काम रहा।


## Job 21:22 (id: 218021022)

22क्या परमेश्वर को कोई ज्ञान सिखाएगा? वह तो ऊँचे पद पर रहनेवालों का भी न्याय करता है।


## Job 21:23 (id: 218021023)

23कोई तो अपने पूरे बल में बड़े चैन और सुख से रहता हुआ मर जाता है।


## Job 21:24 (id: 218021024)

24उसकी देह दूध से और उसकी हड्डियाँ गूदे से भरी रहती हैं।


## Job 21:25 (id: 218021025)

25और कोई अपने जीव में कुढ़कुढ़कर बिना सुख भोगे मर जाता है।


## Job 21:26 (id: 218021026)

26वे दोनों बराबर मिट्टी में मिल जाते हैं, और कीड़े उन्हें ढांक लेते हैं।


## Job 21:27 (id: 218021027)

27“देखो, मैं तुम्हारी कल्पनाएँ जानता हूँ, और उन युक्तियों को भी, जो तुम मेरे विषय में अन्याय से करते हो।


## Job 21:28 (id: 218021028)

28तुम कहते तो हो, ‘रईस का घर कहाँ रहा? दुष्टों के निवास के तम्बू कहाँ रहे?’


## Job 21:29 (id: 218021029)

29परन्तु क्या तुम ने बटोहियों से कभी नहीं पूछा? क्या तुम उनके इस विषय के प्रमाणों से अनजान हो,


## Job 21:30 (id: 218021030)

30कि विपत्ति के दिन के लिये दुर्जन सुरक्षित रखा जाता है; और महाप्रलय के समय के लिये ऐसे लोग बचाए जाते हैं?


## Job 21:31 (id: 218021031)

31उसकी चाल उसके मुँह पर कौन कहेगा? और उसने जो किया है, उसका पलटा कौन देगा?


## Job 21:32 (id: 218021032)

32तो भी वह कब्र को पहुँचाया जाता है, और लोग उस कब्र की रखवाली करते रहते हैं।


## Job 21:33 (id: 218021033)

33नाले के ढेले उसको सुखदायक लगते हैं; और जैसे पूर्वकाल के लोग अनगिनत जा चुके, वैसे ही सब मनुष्य उसके बाद भी चले जाएँगे।


## Job 21:34 (id: 218021034)

34तुम्हारे उत्तरों में तो झूठ ही पाया जाता है, इसलिए तुम क्यों मुझे व्यर्थ शान्ति देते हो?”


## Job 22:1 (id: 218022001)

1तब तेमानी एलीपज ने कहा,


## Job 22:2 (id: 218022002)

2“क्या मनुष्य से परमेश्वर को लाभ पहुँच सकता है? जो बुद्धिमान है, वह स्वयं के लिए लाभदायक है।


## Job 22:3 (id: 218022003)

3क्या तेरे धर्मी होने से सर्वशक्तिमान सुख पा सकता है? तेरी चाल की खराई से क्या उसे कुछ लाभ हो सकता है?


## Job 22:4 (id: 218022004)

4वह तो तुझे डाँटता है, और तुझ से मुकद्दमा लड़ता है, तो क्या यह तेरी भक्‍ति के कारण है?


## Job 22:5 (id: 218022005)

5क्या तेरी बुराई बहुत नहीं? तेरे अधर्म के कामों का कुछ अन्त नहीं।


## Job 22:6 (id: 218022006)

6तूने तो अपने भाई का बन्धक अकारण रख लिया है, और नंगे के वस्त्र उतार लिये हैं।


## Job 22:7 (id: 218022007)

7थके हुए को तूने पानी न पिलाया, और भूखे को रोटी देने से इन्कार किया।


## Job 22:8 (id: 218022008)

8जो बलवान था उसी को भूमि मिली, और जिस पुरुष की प्रतिष्ठा हुई थी, वही उसमें बस गया।


## Job 22:9 (id: 218022009)

9तूने विधवाओं को खाली हाथ लौटा दिया। और अनाथों की बाहें तोड़ डाली गई।


## Job 22:10 (id: 218022010)

10इस कारण तेरे चारों ओर फंदे लगे हैं, और अचानक डर के मारे तू घबरा रहा है।


## Job 22:11 (id: 218022011)

11क्या तू अंधियारे को नहीं देखता, और उस बाढ़ को जिसमें तू डूब रहा है?


## Job 22:12 (id: 218022012)

12“क्या परमेश्वर स्वर्ग के ऊँचे स्थान में नहीं है? ऊँचे से ऊँचे तारों को देख कि वे कितने ऊँचे हैं।


## Job 22:13 (id: 218022013)

13फिर तू कहता है, ‘परमेश्वर क्या जानता है? क्या वह घोर अंधकार की आड़ में होकर न्याय करेगा?


## Job 22:14 (id: 218022014)

14काली घटाओं से वह ऐसा छिपा रहता है कि वह कुछ नहीं देख सकता, वह तो आकाशमण्डल ही के ऊपर चलता फिरता है।’


## Job 22:15 (id: 218022015)

15क्या तू उस पुराने रास्ते को पकड़े रहेगा, जिस पर वे अनर्थ करनेवाले चलते हैं?


## Job 22:16 (id: 218022016)

16वे अपने समय से पहले उठा लिए गए और उनके घर की नींव नदी बहा ले गई।


## Job 22:17 (id: 218022017)

17उन्होंने परमेश्वर से कहा था, ‘हम से दूर हो जा;’ और यह कि ‘सर्वशक्तिमान परमेश्वर हमारा क्या कर सकता है?’


## Job 22:18 (id: 218022018)

18तो भी उसने उनके घर अच्छे\-अच्छे पदार्थों से भर दिए परन्तु दुष्ट लोगों का विचार मुझसे दूर रहे।


## Job 22:19 (id: 218022019)

19धर्मी लोग देखकर आनन्दित होते हैं; और निर्दोष लोग उनकी हँसी करते हैं, कि


## Job 22:20 (id: 218022020)

20‘जो हमारे विरुद्ध उठे थे, निःसन्देह मिट गए और उनका बड़ा धन आग का कौर हो गया है।’


## Job 22:21 (id: 218022021)

21“परमेश्वर से मेल मिलाप कर तब तुझे शान्ति मिलेगी; और इससे तेरी भलाई होगी।


## Job 22:22 (id: 218022022)

22उसके मुँह से शिक्षा सुन ले, और उसके वचन अपने मन में रख।


## Job 22:23 (id: 218022023)

23यदि तू सर्वशक्तिमान परमेश्वर की ओर फिरके समीप जाए, और अपने तम्बू से कुटिल काम दूर करे, तो तू बन जाएगा।


## Job 22:24 (id: 218022024)

24तू अपनी अनमोल वस्तुओं को धूलि पर, वरन् ओपीर का कुन्दन भी नालों के पत्थरों में डाल दे,


## Job 22:25 (id: 218022025)

25तब सर्वशक्तिमान आप तेरी अनमोल वस्तु और तेरे लिये चमकीली चाँदी होगा।


## Job 22:26 (id: 218022026)

26तब तू सर्वशक्तिमान से सुख पाएगा, और परमेश्वर की ओर अपना मुँह बेखटके उठा सकेगा।


## Job 22:27 (id: 218022027)

27और तू उससे प्रार्थना करेगा, और वह तेरी सुनेगा; और तू अपनी मन्नतों को पूरी करेगा।


## Job 22:28 (id: 218022028)

28जो बात तू ठाने वह तुझ से बन भी पड़ेगी, और तेरे मार्गों पर प्रकाश रहेगा।


## Job 22:29 (id: 218022029)

29मनुष्य जब गिरता है, तो तू कहता है की वह उठाया जाएगा; क्योंकि वह नम्र मनुष्य को बचाता है।


## Job 22:30 (id: 218022030)

30वरन् जो निर्दोष न हो उसको भी वह बचाता है; तेरे शुद्ध कामों के कारण तू छुड़ाया जाएगा।”


## Job 23:1 (id: 218023001)

1तब अय्यूब ने कहा,


## Job 23:2 (id: 218023002)

2“मेरी कुड़कुड़ाहट अब भी नहीं रुक सकती, मेरे कष्ट मेरे कराहने से भारी है।


## Job 23:3 (id: 218023003)

3भला होता, कि मैं जानता कि वह कहाँ मिल सकता है, तब मैं उसके विराजने के स्थान तक जा सकता!


## Job 23:4 (id: 218023004)

4मैं उसके सामने अपना मुकद्दमा पेश करता, और बहुत से प्रमाण देता।


## Job 23:5 (id: 218023005)

5मैं जान लेता कि वह मुझसे उत्तर में क्या कह सकता है, और जो कुछ वह मुझसे कहता वह मैं समझ लेता।


## Job 23:6 (id: 218023006)

6क्या वह अपना बड़ा बल दिखाकर मुझसे मुकद्दमा लड़ता? नहीं, वह मुझ पर ध्यान देता।


## Job 23:7 (id: 218023007)

7सज्जन उससे विवाद कर सकते, और इस रीति मैं अपने न्यायी के हाथ से सदा के लिये छूट जाता।


## Job 23:8 (id: 218023008)

8“देखो, मैं आगे जाता हूँ परन्तु वह नहीं मिलता; मैं पीछे हटता हूँ, परन्तु वह दिखाई नहीं पड़ता;


## Job 23:9 (id: 218023009)

9जब वह बाईं ओर काम करता है तब वह मुझे दिखाई नहीं देता; वह तो दाहिनी ओर ऐसा छिप जाता है, कि मुझे वह दिखाई ही नहीं पड़ता।


## Job 23:10 (id: 218023010)

10परन्तु वह जानता है, कि मैं कैसी चाल चला हूँ; और जब वह मुझे ता लेगा तब मैं सोने के समान निकलूँगा।


## Job 23:11 (id: 218023011)

11मेरे पैर उसके मार्गों में स्थिर रहे; और मैं उसी का मार्ग बिना मुड़ें थामे रहा।


## Job 23:12 (id: 218023012)

12उसकी आज्ञा का पालन करने से मैं न हटा, और मैंने उसके वचन अपनी इच्छा से कहीं अधिक काम के जानकर सुरक्षित रखे।


## Job 23:13 (id: 218023013)

13परन्तु वह एक ही बात पर अड़ा रहता है, और कौन उसको उससे फिरा सकता है? जो कुछ उसका जी चाहता है वही वह करता है।


## Job 23:14 (id: 218023014)

14जो कुछ मेरे लिये उसने ठाना है, उसी को वह पूरा करता है; और उसके मन में ऐसी\-ऐसी बहुत सी बातें हैं।


## Job 23:15 (id: 218023015)

15इस कारण मैं उसके सम्मुख घबरा जाता हूँ; जब मैं सोचता हूँ तब उससे थरथरा उठता हूँ।


## Job 23:16 (id: 218023016)

16क्योंकि मेरा मन परमेश्वर ही ने कच्चा कर दिया, और सर्वशक्तिमान ही ने मुझ को घबरा दिया है।


## Job 23:17 (id: 218023017)

17क्योंकि मैं अंधकार से घिरा हुआ हूँ, और घोर अंधकार ने मेरे मुँह को ढाँप लिया है।


## Job 24:1 (id: 218024001)

1“सर्वशक्तिमान ने दुष्टों के न्याय के लिए समय क्यों नहीं ठहराया, और जो लोग उसका ज्ञान रखते हैं वे उसके दिन क्यों देखने नहीं पाते?


## Job 24:2 (id: 218024002)

2कुछ लोग भूमि की सीमा को बढ़ाते, और भेड़\-बकरियाँ छीनकर चराते हैं।


## Job 24:3 (id: 218024003)

3वे अनाथों का गदहा हाँक ले जाते, और विधवा का बैल बन्धक कर रखते हैं।


## Job 24:4 (id: 218024004)

4वे दरिद्र लोगों को मार्ग से हटा देते, और देश के दीनों को इकट्ठे छिपना पड़ता है।


## Job 24:5 (id: 218024005)

5देखो, दीन लोग जंगली गदहों के समान अपने काम को और कुछ भोजन यत्न से ढूँढ़ने को निकल जाते हैं; उनके बच्चों का भोजन उनको जंगल से मिलता है।


## Job 24:6 (id: 218024006)

6उनको खेत में चारा काटना, और दुष्टों की बची बचाई दाख बटोरना पड़ता है।


## Job 24:7 (id: 218024007)

7रात को उन्हें बिना वस्त्र नंगे पड़े रहना और जाड़े के समय बिना ओढ़े पड़े रहना पड़ता है।


## Job 24:8 (id: 218024008)

8वे पहाड़ों पर की वर्षा से भीगे रहते, और शरण न पाकर चट्टान से लिपट जाते हैं।


## Job 24:9 (id: 218024009)

9कुछ दुष्ट लोग अनाथ बालक को माँ की छाती पर से छीन लेते हैं, और दीन लोगों से बन्धक लेते हैं।


## Job 24:10 (id: 218024010)

10जिससे वे बिना वस्त्र नंगे फिरते हैं; और भूख के मारे, पूलियाँ ढोते हैं।


## Job 24:11 (id: 218024011)

11वे दुष्टों की दीवारों के भीतर तेल पेरते और उनके कुण्डों में दाख रौंदते हुए भी प्यासे रहते हैं।


## Job 24:12 (id: 218024012)

12वे बड़े नगर में कराहते हैं, और घायल किए हुओं का जी दुहाई देता है; परन्तु परमेश्वर मूर्खता का हिसाब नहीं लेता।


## Job 24:13 (id: 218024013)

13“फिर कुछ लोग उजियाले से बैर रखते, वे उसके मार्गों को नहीं पहचानते, और न उसके मार्गों में बने रहते हैं।


## Job 24:14 (id: 218024014)

14खूनी, पौ फटते ही उठकर दीन दरिद्र मनुष्य को घात करता, और रात को चोर बन जाता है।


## Job 24:15 (id: 218024015)

15व्यभिचारी यह सोचकर कि कोई मुझ को देखने न पाए, दिन डूबने की राह देखता रहता है, और वह अपना मुँह छिपाए भी रखता है।


## Job 24:16 (id: 218024016)

16वे अंधियारे के समय घरों में सेंध मारते और दिन को छिपे रहते हैं; वे उजियाले को जानते भी नहीं।


## Job 24:17 (id: 218024017)

17क्योंकि उन सभी को भोर का प्रकाश घोर अंधकार सा जान पड़ता है, घोर अंधकार का भय वे जानते हैं।”


## Job 24:18 (id: 218024018)

18“वे जल के ऊपर हलकी सी वस्तु के सरीखे हैं, उनके भाग को पृथ्वी के रहनेवाले कोसते हैं, और वे अपनी दाख की बारियों में लौटने नहीं पाते।


## Job 24:19 (id: 218024019)

19जैसे सूखे और धूप से हिम का जल सूख जाता है वैसे ही पापी लोग अधोलोक में सूख जाते हैं।


## Job 24:20 (id: 218024020)

20माता भी उसको भूल जाती, और कीड़े उसे चूसते हैं, भविष्य में उसका स्मरण न रहेगा; इस रीति टेढ़ा काम करनेवाला वृक्ष के समान कट जाता है।


## Job 24:21 (id: 218024021)

21“वह बाँझ स्त्री को जो कभी नहीं जनी लूटता, और विधवा से भलाई करना नहीं चाहता है।


## Job 24:22 (id: 218024022)

22बलात्कारियों को भी परमेश्वर अपनी शक्ति से खींच लेता है, जो जीवित रहने की आशा नहीं रखता, वह भी फिर उठ बैठता है।


## Job 24:23 (id: 218024023)

23उन्हें ऐसे बेखटके कर देता है, कि वे सम्भले रहते हैं; और उसकी कृपादृष्टि उनकी चाल पर लगी रहती है।


## Job 24:24 (id: 218024024)

24वे बढ़ते हैं, तब थोड़ी देर में जाते रहते हैं, वे दबाए जाते और सभी के समान रख लिये जाते हैं, और अनाज की बाल के समान काटे जाते हैं।


## Job 24:25 (id: 218024025)

25क्या यह सब सच नहीं! कौन मुझे झुठलाएगा? कौन मेरी बातें निकम्मी ठहराएगा?”


## Job 25:1 (id: 218025001)

1तब शूही बिल्दद ने कहा,


## Job 25:2 (id: 218025002)

2“प्रभुता करना और डराना यह उसी का काम है; वह अपने ऊँचे\-ऊँचे स्थानों में शान्ति रखता है।


## Job 25:3 (id: 218025003)

3क्या उसकी सेनाओं की गिनती हो सकती? और कौन है जिस पर उसका प्रकाश नहीं पड़ता?


## Job 25:4 (id: 218025004)

4फिर मनुष्य परमेश्वर की दृष्टि में धर्मी कैसे ठहर सकता है? और जो स्त्री से उत्पन्न हुआ है वह कैसे निर्मल हो सकता है?


## Job 25:5 (id: 218025005)

5देख, उसकी दृष्टि में चन्द्रमा भी अंधेरा ठहरता, और तारे भी निर्मल नहीं ठहरते।


## Job 25:6 (id: 218025006)

6फिर मनुष्य की क्या गिनती जो कीड़ा है, और आदमी कहाँ रहा जो केंचुआ है!”


## Job 26:1 (id: 218026001)

1तब अय्यूब ने कहा,


## Job 26:2 (id: 218026002)

2“निर्बल जन की तूने क्या ही बड़ी सहायता की, और जिसकी बाँह में सामर्थ्य नहीं, उसको तूने कैसे सम्भाला है?


## Job 26:3 (id: 218026003)

3निर्बुद्धि मनुष्य को तूने क्या ही अच्छी सम्मति दी, और अपनी खरी बुद्धि कैसी भली भाँति प्रगट की है?


## Job 26:4 (id: 218026004)

4तूने किसके हित के लिये बातें कही? और किसके मन की बातें तेरे मुँह से निकलीं?”


## Job 26:5 (id: 218026005)

5“बहुत दिन के मरे हुए लोग भी जलनिधि और उसके निवासियों के तले तड़पते हैं।


## Job 26:6 (id: 218026006)

6अधोलोक उसके सामने उघड़ा रहता है, और विनाश का स्थान ढँप नहीं सकता।


## Job 26:7 (id: 218026007)

7वह उत्तर दिशा को निराधार फैलाए रहता है, और बिना टेक पृथ्वी को लटकाए रखता है।


## Job 26:8 (id: 218026008)

8वह जल को अपनी काली घटाओं में बाँध रखता, और बादल उसके बोझ से नहीं फटता।


## Job 26:9 (id: 218026009)

9वह अपने सिंहासन के सामने बादल फैलाकर चाँद को छिपाए रखता है।


## Job 26:10 (id: 218026010)

10उजियाले और अंधियारे के बीच जहाँ सीमा बंधी है, वहाँ तक उसने जलनिधि का सीमा ठहरा रखी है।


## Job 26:11 (id: 218026011)

11उसकी घुड़की से आकाश के खम्भे थरथराते और चकित होते हैं।


## Job 26:12 (id: 218026012)

12वह अपने बल से समुद्र को शान्त, और अपनी बुद्धि से रहब को छेद देता है।


## Job 26:13 (id: 218026013)

13उसकी आत्मा से आकाशमण्डल स्वच्छ हो जाता है, वह अपने हाथ से वेग से भागनेवाले नाग को मार देता है।


## Job 26:14 (id: 218026014)

14देखो, ये तो उसकी गति के किनारे ही हैं; और उसकी आहट फुसफुसाहट ही सी तो सुन पड़ती है, फिर उसके पराक्रम के गरजने का भेद कौन समझ सकता है?”


## Job 27:1 (id: 218027001)

1अय्यूब ने और भी अपनी गूढ़ बात उठाई और कहा,


## Job 27:2 (id: 218027002)

2“मैं परमेश्वर के जीवन की शपथ खाता हूँ जिसने मेरा न्याय बिगाड़ दिया, अर्थात् उस सर्वशक्तिमान के जीवन की जिसने मेरा प्राण कड़वा कर दिया।


## Job 27:3 (id: 218027003)

3क्योंकि अब तक मेरी साँस बराबर आती है, और परमेश्वर का आत्मा मेरे नथुनों में बना है।


## Job 27:4 (id: 218027004)

4मैं यह कहता हूँ कि मेरे मुँह से कोई कुटिल बात न निकलेगी, और न मैं कपट की बातें बोलूँगा।


## Job 27:5 (id: 218027005)

5परमेश्वर न करे कि मैं तुम लोगों को सच्चा ठहराऊँ, जब तक मेरा प्राण न छूटे तब तक मैं अपनी खराई से न हटूँगा।


## Job 27:6 (id: 218027006)

6मैं अपनी धार्मिकता पकड़े हुए हूँ और उसको हाथ से जाने न दूँगा; क्योंकि मेरा मन जीवन भर मुझे दोषी नहीं ठहराएगा।


## Job 27:7 (id: 218027007)

7“मेरा शत्रु दुष्टों के समान, और जो मेरे विरुद्ध उठता है वह कुटिलों के तुल्य ठहरे।


## Job 27:8 (id: 218027008)

8जब परमेश्वर भक्तिहीन मनुष्य का प्राण ले ले, तब यद्यपि उसने धन भी प्राप्त किया हो, तो भी उसकी क्या आशा रहेगी?


## Job 27:9 (id: 218027009)

9जब वह संकट में पड़े, तब क्या परमेश्वर उसकी दुहाई सुनेगा?


## Job 27:10 (id: 218027010)

10क्या वह सर्वशक्तिमान परमेश्वर में सुख पा सकेगा, और हर समय परमेश्वर को पुकार सकेगा?


## Job 27:11 (id: 218027011)

11मैं तुम्हें परमेश्वर के काम के विषय शिक्षा दूँगा, और सर्वशक्तिमान परमेश्वर की बात मैं न छिपाऊँगा


## Job 27:12 (id: 218027012)

12देखो, तुम लोग सब के सब उसे स्वयं देख चुके हो, फिर तुम व्यर्थ विचार क्यों पकड़े रहते हो?”


## Job 27:13 (id: 218027013)

13“दुष्ट मनुष्य का भाग परमेश्वर की ओर से यह है, और उपद्रवियों का अंश जो वे सर्वशक्तिमान परमेश्वर के हाथ से पाते हैं, वह यह है, कि


## Job 27:14 (id: 218027014)

14चाहे उसके बच्चे गिनती में बढ़ भी जाएँ, तो भी तलवार ही के लिये बढ़ेंगे, और उसकी सन्तान पेट भर रोटी न खाने पाएगी।


## Job 27:15 (id: 218027015)

15उसके जो लोग बच जाएँ वे मरकर कब्र को पहुँचेंगे; और उसके यहाँ की विधवाएँ न रोएँगी।


## Job 27:16 (id: 218027016)

16चाहे वह रुपया धूलि के समान बटोर रखे और वस्त्र मिट्टी के किनकों के तुल्य अनगिनत तैयार कराए,


## Job 27:17 (id: 218027017)

17वह उन्हें तैयार कराए तो सही, परन्तु धर्मी उन्हें पहन लेगा, और उसका रुपया निर्दोष लोग आपस में बाँटेंगे।


## Job 27:18 (id: 218027018)

18उसने अपना घर मकड़ी का सा बनाया, और खेत के रखवाले की झोपड़ी के समान बनाया।


## Job 27:19 (id: 218027019)

19वह धनी होकर लेट जाए परन्तु वह बना न रहेगा; आँख खोलते ही वह जाता रहेगा।


## Job 27:20 (id: 218027020)

20भय की धाराएँ उसे बहा ले जाएँगी, रात को बवण्डर उसको उड़ा ले जाएगा।


## Job 27:21 (id: 218027021)

21पूर्वी वायु उसे ऐसा उड़ा ले जाएगी, और वह जाता रहेगा और उसको उसके स्थान से उड़ा ले जाएगी।


## Job 27:22 (id: 218027022)

22क्योंकि परमेश्वर उस पर विपत्तियाँ बिना तरस खाए डाल देगा, उसके हाथ से वह भाग जाना चाहेगा।


## Job 27:23 (id: 218027023)

23लोग उस पर ताली बजाएँगे, और उस पर ऐसी सुसकारियाँ भरेंगे कि वह अपने स्थान पर न रह सकेगा।


## Job 28:1 (id: 218028001)

1“चाँदी की खानि तो होती है, और सोने के लिये भी स्थान होता है जहाँ लोग जाते हैं।


## Job 28:2 (id: 218028002)

2लोहा मिट्टी में से निकाला जाता और पत्थर पिघलाकर पीतल बनाया जाता है


## Job 28:3 (id: 218028003)

3मनुष्य अंधियारे को दूर कर, दूर\-दूर तक खोद\-खोदकर, अंधियारे और घोर अंधकार में पत्थर ढूँढ़ते हैं।


## Job 28:4 (id: 218028004)

4जहाँ लोग रहते हैं वहाँ से दूर वे खानि खोदते हैं वहाँ पृथ्वी पर चलनेवालों के भूले\-बिसरे हुए वे मनुष्यों से दूर लटके हुए झूलते रहते हैं।


## Job 28:5 (id: 218028005)

5यह भूमि जो है, इससे रोटी तो मिलती है, परन्तु उसके नीचे के स्थान मानो आग से उलट दिए जाते हैं।


## Job 28:6 (id: 218028006)

6उसके पत्थर नीलमणि का स्थान हैं, और उसी में सोने की धूलि भी है।


## Job 28:7 (id: 218028007)

7“उसका मार्ग कोई माँसाहारी पक्षी नहीं जानता, और किसी गिद्ध की दृष्टि उस पर नहीं पड़ी।


## Job 28:8 (id: 218028008)

8उस पर हिंसक पशुओं ने पाँव नहीं धरा, और न उससे होकर कोई सिंह कभी गया है।


## Job 28:9 (id: 218028009)

9“वह चकमक के पत्थर पर हाथ लगाता, और पहाड़ों को जड़ ही से उलट देता है।


## Job 28:10 (id: 218028010)

10वह चट्टान खोदकर नालियाँ बनाता, और उसकी आँखों को हर एक अनमोल वस्तु दिखाई देती है।


## Job 28:11 (id: 218028011)

11वह नदियों को ऐसा रोक देता है, कि उनसे एक बूँद भी पानी नहीं टपकता और जो कुछ छिपा है उसे वह उजियाले में निकालता है।


## Job 28:12 (id: 218028012)

12“परन्तु बुद्धि कहाँ मिल सकती है? और समझ का स्थान कहाँ है?


## Job 28:13 (id: 218028013)

13उसका मोल मनुष्य को मालूम नहीं, जीवनलोक में वह कहीं नहीं मिलती!


## Job 28:14 (id: 218028014)

14अथाह सागर कहता है, ‘वह मुझ में नहीं है,’ और समुद्र भी कहता है, ‘वह मेरे पास नहीं है।’


## Job 28:15 (id: 218028015)

15शुद्ध सोने से वह मोल लिया नहीं जाता। और न उसके दाम के लिये चाँदी तौली जाती है।


## Job 28:16 (id: 218028016)

16न तो उसके साथ ओपीर के कुन्दन की बराबरी हो सकती है; और न अनमोल सुलैमानी पत्थर या नीलमणि की।


## Job 28:17 (id: 218028017)

17न सोना, न काँच उसके बराबर ठहर सकता है, कुन्दन के गहने के बदले भी वह नहीं मिलती।


## Job 28:18 (id: 218028018)

18मूँगे और स्फटिकमणि की उसके आगे क्या चर्चा! बुद्धि का मोल माणिक से भी अधिक है।


## Job 28:19 (id: 218028019)

19कूश देश के पद्मराग उसके तुल्य नहीं ठहर सकते; और न उससे शुद्ध कुन्दन की बराबरी हो सकती है।


## Job 28:20 (id: 218028020)

20फिर बुद्धि कहाँ मिल सकती है? और समझ का स्थान कहाँ?


## Job 28:21 (id: 218028021)

21वह सब प्राणियों की आँखों से छिपी है, और आकाश के पक्षियों के देखने में नहीं आती।


## Job 28:22 (id: 218028022)

22विनाश और मृत्यु कहती हैं, ‘हमने उसकी चर्चा सुनी है।’


## Job 28:23 (id: 218028023)

23“परन्तु परमेश्वर उसका मार्ग समझता है, और उसका स्थान उसको मालूम है।


## Job 28:24 (id: 218028024)

24वह तो पृथ्वी की छोर तक ताकता रहता है, और सारे आकाशमण्डल के तले देखता\-भालता है।


## Job 28:25 (id: 218028025)

25जब उसने वायु का तौल ठहराया, और जल को नपुए में नापा,


## Job 28:26 (id: 218028026)

26और मेंह के लिये विधि और गर्जन और बिजली के लिये मार्ग ठहराया,


## Job 28:27 (id: 218028027)

27तब उसने बुद्धि को देखकर उसका बखान भी किया, और उसको सिद्ध करके उसका पूरा भेद बूझ लिया।


## Job 28:28 (id: 218028028)

28तब उसने मनुष्य से कहा, ‘देख, प्रभु का भय मानना यही बुद्धि है और बुराई से दूर रहना यही समझ है।’”


## Job 29:1 (id: 218029001)

1अय्यूब ने और भी अपनी गूढ़ बात उठाई और कहा,


## Job 29:2 (id: 218029002)

2“भला होता, कि मेरी दशा बीते हुए महीनों की सी होती, जिन दिनों में परमेश्वर मेरी रक्षा करता था,


## Job 29:3 (id: 218029003)

3जब उसके दीपक का प्रकाश मेरे सिर पर रहता था, और उससे उजियाला पाकर मैं अंधेरे से होकर चलता था।


## Job 29:4 (id: 218029004)

4वे तो मेरी जवानी के दिन थे, जब परमेश्वर की मित्रता मेरे डेरे पर प्रगट होती थी।


## Job 29:5 (id: 218029005)

5उस समय तक तो सर्वशक्तिमान परमेश्वर मेरे संग रहता था, और मेरे बच्चे मेरे चारों ओर रहते थे।


## Job 29:6 (id: 218029006)

6तब मैं अपने पैरों को मलाई से धोता था और मेरे पास की चट्टानों से तेल की धाराएँ बहा करती थीं।


## Job 29:7 (id: 218029007)

7जब\-जब मैं नगर के फाटक की ओर चलकर खुले स्थान में अपने बैठने का स्थान तैयार करता था,


## Job 29:8 (id: 218029008)

8तब\-तब जवान मुझे देखकर छिप जाते, और पुरनिये उठकर खड़े हो जाते थे।


## Job 29:9 (id: 218029009)

9हाकिम लोग भी बोलने से रुक जाते, और हाथ से मुँह मूँदे रहते थे।


## Job 29:10 (id: 218029010)

10प्रधान लोग चुप रहते थे और उनकी जीभ तालू से सट जाती थी।


## Job 29:11 (id: 218029011)

11क्योंकि जब कोई मेरा समाचार सुनता, तब वह मुझे धन्य कहता था, और जब कोई मुझे देखता, तब मेरे विषय साक्षी देता था;


## Job 29:12 (id: 218029012)

12क्योंकि मैं दुहाई देनेवाले दीन जन को, और असहाय अनाथ को भी छुड़ाता था।


## Job 29:13 (id: 218029013)

13जो नाश होने पर था मुझे आशीर्वाद देता था, और मेरे कारण विधवा आनन्द के मारे गाती थी।


## Job 29:14 (id: 218029014)

14मैं धार्मिकता को पहने रहा, और वह मुझे ढांके रहा; मेरा न्याय का काम मेरे लिये बागे और सुन्दर पगड़ी का काम देता था।


## Job 29:15 (id: 218029015)

15मैं अंधों के लिये आँखें, और लँगड़ों के लिये पाँव ठहरता था।


## Job 29:16 (id: 218029016)

16दरिद्र लोगों का मैं पिता ठहरता था, और जो मेरी पहचान का न था उसके मुकद्दमे का हाल मैं पूछताछ करके जान लेता था।


## Job 29:17 (id: 218029017)

17मैं कुटिल मनुष्यों की डाढ़ें तोड़ डालता, और उनका शिकार उनके मुँह से छीनकर बचा लेता था।


## Job 29:18 (id: 218029018)

18तब मैं सोचता था, ‘मेरे दिन रेतकणों के समान अनगिनत होंगे, और अपने ही बसेरे में मेरा प्राण छूटेगा।


## Job 29:19 (id: 218029019)

19मेरी जड़ जल की ओर फैली, और मेरी डाली पर ओस रात भर पड़ी रहेगी,


## Job 29:20 (id: 218029020)

20मेरी महिमा ज्यों की त्यों बनी रहेगी, और मेरा धनुष मेरे हाथ में सदा नया होता जाएगा।


## Job 29:21 (id: 218029021)

21“लोग मेरी ही ओर कान लगाकर ठहरे रहते थे और मेरी सम्मति सुनकर चुप रहते थे।


## Job 29:22 (id: 218029022)

22जब मैं बोल चुकता था, तब वे और कुछ न बोलते थे, मेरी बातें उन पर मेंह के सामान बरसा करती थीं।


## Job 29:23 (id: 218029023)

23जैसे लोग बरसात की, वैसे ही मेरी भी बाट देखते थे; और जैसे बरसात के अन्त की वर्षा के लिये वैसे ही वे मुँह पसारे रहते थे।


## Job 29:24 (id: 218029024)

24जब उनको कुछ आशा न रहती थी तब मैं हँसकर उनको प्रसन्न करता था; और कोई मेरे मुँह को बिगाड़ न सकता था।


## Job 29:25 (id: 218029025)

25मैं उनका मार्ग चुन लेता, और उनमें मुख्य ठहरकर बैठा करता था, और जैसा सेना में राजा या विलाप करनेवालों के बीच शान्तिदाता, वैसा ही मैं रहता था।


## Job 30:1 (id: 218030001)

1“परन्तु अब जिनकी आयु मुझसे कम है, वे मेरी हँसी करते हैं, वे जिनके पिताओं को मैं अपनी भेड़\-बकरियों के कुत्तों के काम के योग्य भी न जानता था।


## Job 30:2 (id: 218030002)

2उनके भुजबल से मुझे क्या लाभ हो सकता था? उनका पौरुष तो जाता रहा।


## Job 30:3 (id: 218030003)

3वे दरिद्रता और काल के मारे दुबले पड़े हुए हैं, वे अंधेरे और सुनसान स्थानों में सुखी धूल फाँकते हैं।


## Job 30:4 (id: 218030004)

4वे झाड़ी के आस\-पास का लोनिया साग तोड़ लेते, और झाऊ की जड़ें खाते हैं।


## Job 30:5 (id: 218030005)

5वे मनुष्यों के बीच में से निकाले जाते हैं, उनके पीछे ऐसी पुकार होती है, जैसी चोर के पीछे।


## Job 30:6 (id: 218030006)

6डरावने नालों में, भूमि के बिलों में, और चट्टानों में, उन्हें रहना पड़ता है।


## Job 30:7 (id: 218030007)

7वे झाड़ियों के बीच रेंकते, और बिच्छू पौधों के नीचे इकट्ठे पड़े रहते हैं।


## Job 30:8 (id: 218030008)

8वे मूर्खों और नीच लोगों के वंश हैं जो मार\-मार के इस देश से निकाले गए थे।


## Job 30:9 (id: 218030009)

9“ऐसे ही लोग अब मुझ पर लगते गीत गाते, और मुझ पर ताना मारते हैं।


## Job 30:10 (id: 218030010)

10वे मुझसे घिन खाकर दूर रहते, व मेरे मुँह पर थूकने से भी नहीं डरते।


## Job 30:11 (id: 218030011)

11परमेश्वर ने जो मेरी रस्सी खोलकर मुझे दुःख दिया है, इसलिए वे मेरे सामने मुँह में लगाम नहीं रखते।


## Job 30:12 (id: 218030012)

12मेरी दाहिनी ओर बाज़ारू लोग उठ खड़े होते हैं, वे मेरे पाँव सरका देते हैं, और मेरे नाश के लिये अपने उपाय बाँधते हैं।


## Job 30:13 (id: 218030013)

13जिनके कोई सहायक नहीं, वे भी मेरे रास्तों को बिगाड़ते, और मेरी विपत्ति को बढ़ाते हैं।


## Job 30:14 (id: 218030014)

14मानो बड़े नाके से घुसकर वे आ पड़ते हैं, और उजाड़ के बीच में होकर मुझ पर धावा करते हैं।


## Job 30:15 (id: 218030015)

15मुझ में घबराहट छा गई है, और मेरा रईसपन मानो वायु से उड़ाया गया है, और मेरा कुशल बादल के समान जाता रहा।


## Job 30:16 (id: 218030016)

16“और अब मैं शोकसागर में डूबा जाता हूँ; दुःख के दिनों ने मुझे जकड़ लिया है।


## Job 30:17 (id: 218030017)

17रात को मेरी हड्डियाँ मेरे अन्दर छिद जाती हैं और मेरी नसों में चैन नहीं पड़ती


## Job 30:18 (id: 218030018)

18मेरी बीमारी की बहुतायत से मेरे वस्त्र का रूप बदल गया है; वह मेरे कुर्त्ते के गले के समान मुझसे लिपटी हुई है।


## Job 30:19 (id: 218030019)

19उसने मुझ को कीचड़ में फेंक दिया है, और मैं मिट्टी और राख के तुल्य हो गया हूँ।


## Job 30:20 (id: 218030020)

20मैं तेरी दुहाई देता हूँ, परन्तु तू नहीं सुनता; मैं खड़ा होता हूँ परन्तु तू मेरी ओर घूरने लगता है।


## Job 30:21 (id: 218030021)

21तू बदलकर मुझ पर कठोर हो गया है; और अपने बलवन्त हाथ से मुझे सताता हे।


## Job 30:22 (id: 218030022)

22तू मुझे वायु पर सवार करके उड़ाता है, और आँधी के पानी में मुझे गला देता है।


## Job 30:23 (id: 218030023)

23हाँ, मुझे निश्चय है, कि तू मुझे मृत्यु के वश में कर देगा, और उस घर में पहुँचाएगा, जो सब जीवित प्राणियों के लिये ठहराया गया है।


## Job 30:24 (id: 218030024)

24“तो भी क्या कोई गिरते समय हाथ न बढ़ाएगा? और क्या कोई विपत्ति के समय दुहाई न देगा?


## Job 30:25 (id: 218030025)

25क्या मैं उसके लिये रोता नहीं था, जिसके दुर्दिन आते थे? और क्या दरिद्र जन के कारण मैं प्राण में दुःखित न होता था?


## Job 30:26 (id: 218030026)

26जब मैं कुशल का मार्ग जोहता था, तब विपत्ति आ पड़ी; और जब मैं उजियाले की आशा लगाए था, तब अंधकार छा गया।


## Job 30:27 (id: 218030027)

27मेरी अंतड़ियाँ निरन्तर उबलती रहती हैं और आराम नहीं पातीं; मेरे दुःख के दिन आ गए हैं।


## Job 30:28 (id: 218030028)

28मैं शोक का पहरावा पहने हुए मानो बिना सूर्य की गर्मी के काला हो गया हूँ। और मैं सभा में खड़ा होकर सहायता के लिये दुहाई देता हूँ।


## Job 30:29 (id: 218030029)

29मैं गीदड़ों का भाई और शुतुर्मुर्गों का संगी हो गया हूँ।


## Job 30:30 (id: 218030030)

30मेरा चमड़ा काला होकर मुझ पर से गिरता जाता है, और ताप के मारे मेरी हड्डियाँ जल गई हैं।


## Job 30:31 (id: 218030031)

31इस कारण मेरी वीणा से विलाप और मेरी बाँसुरी से रोने की ध्वनि निकलती है।


## Job 31:1 (id: 218031001)

1“मैंने अपनी आँखों के विषय वाचा बाँधी है, फिर मैं किसी कुँवारी पर क्यों आँखें लगाऊँ?


## Job 31:2 (id: 218031002)

2क्योंकि परमेश्वर स्वर्ग से कौन सा अंश और सर्वशक्तिमान ऊपर से कौन सी सम्पत्ति बाँटता है?


## Job 31:3 (id: 218031003)

3क्या वह कुटिल मनुष्यों के लिये विपत्ति और अनर्थ काम करनेवालों के लिये सत्यानाश का कारण नहीं है?


## Job 31:4 (id: 218031004)

4क्या वह मेरी गति नहीं देखता और क्या वह मेरे पग\-पग नहीं गिनता?


## Job 31:5 (id: 218031005)

5यदि मैं व्यर्थ चाल चलता हूँ, या कपट करने के लिये मेरे पैर दौड़े हों;


## Job 31:6 (id: 218031006)

6(तो मैं धर्म के तराजू में तौला जाऊँ, ताकि परमेश्वर मेरी खराई को जान ले)।


## Job 31:7 (id: 218031007)

7यदि मेरे पग मार्ग से बहक गए हों, और मेरा मन मेरी आँखों की देखी चाल चला हो, या मेरे हाथों में कुछ कलंक लगा हो;


## Job 31:8 (id: 218031008)

8तो मैं बीज बोऊँ, परन्तु दूसरा खाए; वरन् मेरे खेत की उपज उखाड़ डाली जाए।


## Job 31:9 (id: 218031009)

9“यदि मेरा हृदय किसी स्त्री पर मोहित हो गया है, और मैं अपने पड़ोसी के द्वार पर घात में बैठा हूँ;


## Job 31:10 (id: 218031010)

10तो मेरी स्त्री दूसरे के लिये पीसे, और पराए पुरुष उसको भ्रष्ट करें।


## Job 31:11 (id: 218031011)

11क्योंकि वह तो महापाप होता; और न्यायियों से दण्ड पाने के योग्य अधर्म का काम होता;


## Job 31:12 (id: 218031012)

12क्योंकि वह ऐसी आग है जो जलाकर भस्म कर देती है, और वह मेरी सारी उपज को जड़ से नाश कर देती है।


## Job 31:13 (id: 218031013)

13“जब मेरे दास व दासी ने मुझसे झगड़ा किया, तब यदि मैंने उनका हक़ मार दिया हो;


## Job 31:14 (id: 218031014)

14तो जब परमेश्वर उठ खड़ा होगा, तब मैं क्या करूँगा? और जब वह आएगा तब मैं क्या उत्तर दूँगा?


## Job 31:15 (id: 218031015)

15क्या वह उसका बनानेवाला नहीं जिसने मुझे गर्भ में बनाया? क्या एक ही ने हम दोनों की सूरत गर्भ में न रची थी?


## Job 31:16 (id: 218031016)

16“यदि मैंने कंगालों की इच्छा पूरी न की हो, या मेरे कारण विधवा की आँखें कभी निराश हुई हों,


## Job 31:17 (id: 218031017)

17या मैंने अपना टुकड़ा अकेला खाया हो, और उसमें से अनाथ न खाने पाए हों,


## Job 31:18 (id: 218031018)

18(परन्तु वह मेरे लड़कपन ही से मेरे साथ इस प्रकार पला जिस प्रकार पिता के साथ, और मैं जन्म ही से विधवा को पालता आया हूँ);


## Job 31:19 (id: 218031019)

19यदि मैंने किसी को वस्त्रहीन मरते हुए देखा, या किसी दरिद्र को जिसके पास ओढ़ने को न था


## Job 31:20 (id: 218031020)

20और उसको अपनी भेड़ों की ऊन के कपड़े न दिए हों, और उसने गर्म होकर मुझे आशीर्वाद न दिया हो;


## Job 31:21 (id: 218031021)

21या यदि मैंने फाटक में अपने सहायक देखकर अनाथों के मारने को अपना हाथ उठाया हो,


## Job 31:22 (id: 218031022)

22तो मेरी बाँह कंधे से उखड़कर गिर पड़े, और मेरी भुजा की हड्डी टूट जाए।


## Job 31:23 (id: 218031023)

23क्योंकि परमेश्वर के प्रताप के कारण मैं ऐसा नहीं कर सकता था, क्योंकि उसकी ओर की विपत्ति के कारण मैं भयभीत होकर थरथराता था।


## Job 31:24 (id: 218031024)

24“यदि मैंने सोने का भरोसा किया होता, या कुन्दन को अपना आसरा कहा होता,


## Job 31:25 (id: 218031025)

25या अपने बहुत से धन या अपनी बड़ी कमाई के कारण आनन्द किया होता,


## Job 31:26 (id: 218031026)

26या सूर्य को चमकते या चन्द्रमा को महाशोभा से चलते हुए देखकर


## Job 31:27 (id: 218031027)

27मैं मन ही मन मोहित हो गया होता, और अपने मुँह से अपना हाथ चूम लिया होता;


## Job 31:28 (id: 218031028)

28तो यह भी न्यायियों से दण्ड पाने के योग्य अधर्म का काम होता; क्योंकि ऐसा करके मैंने सर्वश्रेष्ठ परमेश्वर का इन्कार किया होता।


## Job 31:29 (id: 218031029)

29“यदि मैं अपने बैरी के नाश से आनन्दित होता, या जब उस पर विपत्ति पड़ी तब उस पर हँसा होता;


## Job 31:30 (id: 218031030)

30(परन्तु मैंने न तो उसको श्राप देते हुए, और न उसके प्राणदण्ड की प्रार्थना करते हुए अपने मुँह से पाप किया है);


## Job 31:31 (id: 218031031)

31यदि मेरे डेरे के रहनेवालों ने यह न कहा होता, ‘ऐसा कोई कहाँ मिलेगा, जो इसके यहाँ का माँस खाकर तृप्त न हुआ हो?’


## Job 31:32 (id: 218031032)

32(परदेशी को सड़क पर टिकना न पड़ता था; मैं बटोही के लिये अपना द्वार खुला रखता था);


## Job 31:33 (id: 218031033)

33यदि मैंने आदम के समान अपना अपराध छिपाकर अपने अधर्म को ढाँप लिया हो,


## Job 31:34 (id: 218031034)

34इस कारण कि मैं बड़ी भीड़ से भय खाता था, या कुलीनों से तुच्छ किए जाने से डर गया यहाँ तक कि मैं द्वार से बाहर न निकला\-


## Job 31:35 (id: 218031035)

35भला होता कि मेरा कोई सुननेवाला होता! सर्वशक्तिमान परमेश्वर अभी मेरा न्याय चुकाए! देखो, मेरा दस्तखत यही है। भला होता कि जो शिकायतनामा मेरे मुद्दई ने लिखा है वह मेरे पास होता!


## Job 31:36 (id: 218031036)

36निश्चय मैं उसको अपने कंधे पर उठाए फिरता; और सुन्दर पगड़ी जानकर अपने सिर में बाँधे रहता।


## Job 31:37 (id: 218031037)

37मैं उसको अपने पग\-पग का हिसाब देता; मैं उसके निकट प्रधान के समान निडर जाता।


## Job 31:38 (id: 218031038)

38“यदि मेरी भूमि मेरे विरुद्ध दुहाई देती हो, और उसकी रेघारियाँ मिलकर रोती हों;


## Job 31:39 (id: 218031039)

39यदि मैंने अपनी भूमि की उपज बिना मजदूरी दिए खाई, या उसके मालिक का प्राण लिया हो;


## Job 31:40 (id: 218031040)

40तो गेहूँ के बदले झड़बेरी, और जौ के बदले जंगली घास उगें!” अय्यूब के वचन पूरे हुए हैं।


## Job 32:1 (id: 218032001)

1तब उन तीनों पुरुषों ने यह देखकर कि अय्यूब अपनी दृष्टि में निर्दोष है उसको उत्तर देना छोड़ दिया।


## Job 32:2 (id: 218032002)

2और बूजी बारकेल का पुत्र एलीहू जो राम के कुल का था, उसका क्रोध भड़क उठा। अय्यूब पर उसका क्रोध इसलिए भड़क उठा, कि उसने परमेश्वर को नहीं, अपने ही को निर्दोष ठहराया।


## Job 32:3 (id: 218032003)

3फिर अय्यूब के तीनों मित्रों के विरुद्ध भी उसका क्रोध इस कारण भड़का, कि वे अय्यूब को उत्तर न दे सके, तो भी उसको दोषी ठहराया।


## Job 32:4 (id: 218032004)

4एलीहू तो अपने को उनसे छोटा जानकर अय्यूब की बातों के अन्त की बाट जोहता रहा।


## Job 32:5 (id: 218032005)

5परन्तु जब एलीहू ने देखा कि ये तीनों पुरुष कुछ उत्तर नहीं देते, तब उसका क्रोध भड़क उठा।


## Job 32:6 (id: 218032006)

6तब बूजी बारकेल का पुत्र एलीहू कहने लगा, “मैं तो जवान हूँ, और तुम बहुत बूढ़े हो; इस कारण मैं रुका रहा, और अपना विचार तुम को बताने से डरता था।


## Job 32:7 (id: 218032007)

7मैं सोचता था, ‘जो आयु में बड़े हैं वे ही बात करें, और जो बहुत वर्ष के हैं, वे ही बुद्धि सिखाएँ।’


## Job 32:8 (id: 218032008)

8परन्तु मनुष्य में आत्मा तो है ही, और सर्वशक्तिमान परमेश्वर अपनी दी हुई साँस से उन्हें समझने की शक्ति देता है।


## Job 32:9 (id: 218032009)

9जो बुद्धिमान हैं वे बड़े\-बड़े लोग ही नहीं और न्याय के समझनेवाले बूढ़े ही नहीं होते।


## Job 32:10 (id: 218032010)

10इसलिए मैं कहता हूँ, ‘मेरी भी सुनो; मैं भी अपना विचार बताऊँगा।’


## Job 32:11 (id: 218032011)

11“मैं तो तुम्हारी बातें सुनने को ठहरा रहा, मैं तुम्हारे प्रमाण सुनने के लिये ठहरा रहा; जबकि तुम कहने के लिये शब्द ढूँढ़ते रहे।


## Job 32:12 (id: 218032012)

12मैं चित्त लगाकर तुम्हारी सुनता रहा। परन्तु किसी ने अय्यूब के पक्ष का खण्डन नहीं किया, और न उसकी बातों का उत्तर दिया।


## Job 32:13 (id: 218032013)

13तुम लोग मत समझो कि हमको ऐसी बुद्धि मिली है, कि उसका खण्डन मनुष्य नहीं परमेश्वर ही कर सकता है।


## Job 32:14 (id: 218032014)

14जो बातें उसने कहीं वह मेरे विरुद्ध तो नहीं कहीं, और न मैं तुम्हारी सी बातों से उसको उत्तर दूँगा।


## Job 32:15 (id: 218032015)

15“वे विस्मित हुए, और फिर कुछ उत्तर नहीं दिया; उन्होंने बातें करना छोड़ दिया।


## Job 32:16 (id: 218032016)

16इसलिए कि वे कुछ नहीं बोलते और चुपचाप खड़े हैं, क्या इस कारण मैं ठहरा रहूँ?


## Job 32:17 (id: 218032017)

17परन्तु अब मैं भी कुछ कहूँगा, मैं भी अपना विचार प्रगट करूँगा।


## Job 32:18 (id: 218032018)

18क्योंकि मेरे मन में बातें भरी हैं, और मेरी आत्मा मुझे उभार रही है।


## Job 32:19 (id: 218032019)

19मेरा मन उस दाखमधु के समान है, जो खोला न गया हो; वह नई कुप्पियों के समान फटा जाता है।


## Job 32:20 (id: 218032020)

20शान्ति पाने के लिये मैं बोलूँगा; मैं मुँह खोलकर उत्तर दूँगा।


## Job 32:21 (id: 218032021)

21न मैं किसी आदमी का पक्ष करूँगा, और न मैं किसी मनुष्य को चापलूसी की पदवी दूँगा।


## Job 32:22 (id: 218032022)

22क्योंकि मुझे तो चापलूसी करना आता ही नहीं, नहीं तो मेरा सृजनहार क्षण भर में मुझे उठा लेता।


## Job 33:1 (id: 218033001)

1“इसलिए अब, हे अय्यूब! मेरी बातें सुन ले, और मेरे सब वचनों पर कान लगा।


## Job 33:2 (id: 218033002)

2मैंने तो अपना मुँह खोला है, और मेरी जीभ मुँह में चुलबुला रही है।


## Job 33:3 (id: 218033003)

3मेरी बातें मेरे मन की सिधाई प्रगट करेंगी; जो ज्ञान मैं रखता हूँ उसे खराई के साथ कहूँगा।


## Job 33:4 (id: 218033004)

4मुझे परमेश्वर की आत्मा ने बनाया है, और सर्वशक्तिमान की साँस से मुझे जीवन मिलता है।


## Job 33:5 (id: 218033005)

5यदि तू मुझे उत्तर दे सके, तो दे; मेरे सामने अपनी बातें क्रम से रचकर खड़ा हो जा।


## Job 33:6 (id: 218033006)

6देख, मैं परमेश्वर के सन्मुख तेरे तुल्य हूँ; मैं भी मिट्टी का बना हुआ हूँ।


## Job 33:7 (id: 218033007)

7सुन, तुझे डर के मारे घबराना न पड़ेगा, और न तू मेरे बोझ से दबेगा।


## Job 33:8 (id: 218033008)

8“निःसन्देह तेरी ऐसी बात मेरे कानों में पड़ी है और मैंने तेरे वचन सुने हैं,


## Job 33:9 (id: 218033009)

9‘मैं तो पवित्र और निरपराध और निष्कलंक हूँ; और मुझ में अधर्म नहीं है।


## Job 33:10 (id: 218033010)

10देख, परमेश्वर मुझसे झगड़ने के दाँव ढूँढ़ता है, और मुझे अपना शत्रु समझता है;


## Job 33:11 (id: 218033011)

11वह मेरे दोनों पाँवों को काठ में ठोंक देता है, और मेरी सारी चाल पर दृष्टि रखता है।’


## Job 33:12 (id: 218033012)

12“देख, मैं तुझे उत्तर देता हूँ, इस बात में तू सच्चा नहीं है। क्योंकि परमेश्वर मनुष्य से बड़ा है।


## Job 33:13 (id: 218033013)

13तू उससे क्यों झगड़ता है? क्योंकि वह अपनी किसी बात का लेखा नहीं देता।


## Job 33:14 (id: 218033014)

14क्योंकि परमेश्वर तो एक क्या वरन् दो बार बोलता है, परन्तु लोग उस पर चित्त नहीं लगाते।


## Job 33:15 (id: 218033015)

15स्वप्न में, या रात को दिए हुए दर्शन में, जब मनुष्य घोर निद्रा में पड़े रहते हैं, या बिछौने पर सोते समय,


## Job 33:16 (id: 218033016)

16तब वह मनुष्यों के कान खोलता है, और उनकी शिक्षा पर मुहर लगाता है,


## Job 33:17 (id: 218033017)

17जिससे वह मनुष्य को उसके संकल्प से रोके और गर्व को मनुष्य में से दूर करे।


## Job 33:18 (id: 218033018)

18वह उसके प्राण को गड्ढे से बचाता है, और उसके जीवन को तलवार की मार से बचाता हे।


## Job 33:19 (id: 218033019)

19“उसकी ताड़ना भी होती है, कि वह अपने बिछौने पर पड़ा\-पड़ा तड़पता है, और उसकी हड्डी\-हड्डी में लगातार झगड़ा होता है


## Job 33:20 (id: 218033020)

20यहाँ तक कि उसका प्राण रोटी से, और उसका मन स्वादिष्ट भोजन से घृणा करने लगता है।


## Job 33:21 (id: 218033021)

21उसका माँस ऐसा सूख जाता है कि दिखाई नहीं देता; और उसकी हड्डियाँ जो पहले दिखाई नहीं देती थीं निकल आती हैं।


## Job 33:22 (id: 218033022)

22तब वह कब्र के निकट पहुँचता है, और उसका जीवन नाश करनेवालों के वश में हो जाता है।


## Job 33:23 (id: 218033023)

23यदि उसके लिये कोई बिचवई स्वर्गदूत मिले, जो हजार में से एक ही हो, जो भावी कहे। और जो मनुष्य को बताए कि उसके लिये क्या ठीक है।


## Job 33:24 (id: 218033024)

24तो वह उस पर अनुग्रह करके कहता है, ‘उसे गड्ढे में जाने से बचा ले, मुझे छुड़ौती मिली है।


## Job 33:25 (id: 218033025)

25तब उस मनुष्य की देह बालक की देह से अधिक स्वस्थ और कोमल हो जाएगी; उसकी जवानी के दिन फिर लौट आएँगे।’


## Job 33:26 (id: 218033026)

26वह परमेश्वर से विनती करेगा, और वह उससे प्रसन्न होगा, वह आनन्द से परमेश्वर का दर्शन करेगा, और परमेश्वर मनुष्य को ज्यों का त्यों धर्मी कर देगा।


## Job 33:27 (id: 218033027)

27वह मनुष्यों के सामने गाने और कहने लगता है, ‘मैंने पाप किया, और सच्चाई को उलट\-पुलट कर दिया, परन्तु उसका बदला मुझे दिया नहीं गया।


## Job 33:28 (id: 218033028)

28उसने मेरे प्राण कब्र में पड़ने से बचाया है, मेरा जीवन उजियाले को देखेगा।’


## Job 33:29 (id: 218033029)

29“देख, ऐसे\-ऐसे सब काम परमेश्वर मनुष्य के साथ दो बार क्या वरन् तीन बार भी करता है,


## Job 33:30 (id: 218033030)

30जिससे उसको कब्र से बचाए, और वह जीवनलोक के उजियाले का प्रकाश पाए।


## Job 33:31 (id: 218033031)

31हे अय्यूब! कान लगाकर मेरी सुन; चुप रह, मैं और बोलूँगा।


## Job 33:32 (id: 218033032)

32यदि तुझे बात कहनी हो, तो मुझे उत्तर दे; बोल, क्योंकि मैं तुझे निर्दोष ठहराना चाहता हूँ।


## Job 33:33 (id: 218033033)

33यदि नहीं, तो तू मेरी सुन; चुप रह, मैं तुझे बुद्धि की बात सिखाऊँगा।”


## Job 34:1 (id: 218034001)

1फिर एलीहू यह कहता गया;


## Job 34:2 (id: 218034002)

2“हे बुद्धिमानों! मेरी बातें सुनो, हे ज्ञानियों! मेरी बात पर कान लगाओ,


## Job 34:3 (id: 218034003)

3क्योंकि जैसे जीभ से चखा जाता है, वैसे ही वचन कान से परखे जाते हैं।


## Job 34:4 (id: 218034004)

4जो कुछ ठीक है, हम अपने लिये चुन लें; जो भला है, हम आपस में समझ\-बूझ लें।


## Job 34:5 (id: 218034005)

5क्योंकि अय्यूब ने कहा है, ‘मैं निर्दोष हूँ, और परमेश्वर ने मेरा हक़ मार दिया है।


## Job 34:6 (id: 218034006)

6यद्यपि मैं सच्चाई पर हूँ, तो भी झूठा ठहरता हूँ, मैं निरपराध हूँ, परन्तु मेरा घाव असाध्य है।’


## Job 34:7 (id: 218034007)

7अय्यूब के तुल्य कौन शूरवीर है, जो परमेश्वर की निन्दा पानी के समान पीता है,


## Job 34:8 (id: 218034008)

8जो अनर्थ करनेवालों का साथ देता, और दुष्ट मनुष्यों की संगति रखता है?


## Job 34:9 (id: 218034009)

9उसने तो कहा है, ‘मनुष्य को इससे कुछ लाभ नहीं कि वह आनन्द से परमेश्वर की संगति रखे।’


## Job 34:10 (id: 218034010)

10“इसलिए हे समझवालों! मेरी सुनो, यह सम्भव नहीं कि परमेश्वर दुष्टता का काम करे, और सर्वशक्तिमान बुराई करे।


## Job 34:11 (id: 218034011)

11वह मनुष्य की करनी का फल देता है, और प्रत्येक को अपनी\-अपनी चाल का फल भुगताता है।


## Job 34:12 (id: 218034012)

12निःसन्देह परमेश्वर दुष्टता नहीं करता और न सर्वशक्तिमान अन्याय करता है।


## Job 34:13 (id: 218034013)

13किसने पृथ्वी को उसके हाथ में सौंप दिया? या किसने सारे जगत का प्रबन्ध किया?


## Job 34:14 (id: 218034014)

14यदि वह मनुष्य से अपना मन हटाए और अपना आत्मा और श्वास अपने ही में समेट ले,


## Job 34:15 (id: 218034015)

15तो सब देहधारी एक संग नाश हो जाएँगे, और मनुष्य फिर मिट्टी में मिल जाएगा।


## Job 34:16 (id: 218034016)

16“इसलिए इसको सुनकर समझ रख, और मेरी इन बातों पर कान लगा।


## Job 34:17 (id: 218034017)

17जो न्याय का बैरी हो, क्या वह शासन करे? जो पूर्ण धर्मी है, क्या तू उसे दुष्ट ठहराएगा?


## Job 34:18 (id: 218034018)

18वह राजा से कहता है, ‘तू नीच है’; और प्रधानों से, ‘तुम दुष्ट हो।’


## Job 34:19 (id: 218034019)

19परमेश्वर तो हाकिमों का पक्ष नहीं करता और धनी और कंगाल दोनों को अपने बनाए हुए जानकर उनमें कुछ भेद नहीं करता।


## Job 34:20 (id: 218034020)

20आधी रात को पल भर में वे मर जाते हैं, और प्रजा के लोग हिलाए जाते और जाते रहते हैं। और प्रतापी लोग बिना हाथ लगाए उठा लिए जाते हैं।


## Job 34:21 (id: 218034021)

21“क्योंकि परमेश्वर की आँखें मनुष्य की चाल चलन पर लगी रहती हैं, और वह उसकी सारी चाल को देखता रहता है।


## Job 34:22 (id: 218034022)

22ऐसा अंधियारा या घोर अंधकार कहीं नहीं है जिसमें अनर्थ करनेवाले छिप सके।


## Job 34:23 (id: 218034023)

23क्योंकि उसने मनुष्य का कुछ समय नहीं ठहराया ताकि वह परमेश्वर के सम्मुख अदालत में जाए।


## Job 34:24 (id: 218034024)

24वह बड़े\-बड़े बलवानों को बिना पूछपाछ के चूर\-चूर करता है, और उनके स्थान पर दूसरों को खड़ा कर देता है।


## Job 34:25 (id: 218034025)

25इसलिए कि वह उनके कामों को भली भाँति जानता है, वह उन्हें रात में ऐसा उलट देता है कि वे चूर\-चूर हो जाते हैं।


## Job 34:26 (id: 218034026)

26वह उन्हें दुष्ट जानकर सभी के देखते मारता है,


## Job 34:27 (id: 218034027)

27क्योंकि उन्होंने उसके पीछे चलना छोड़ दिया है, और उसके किसी मार्ग पर चित्त न लगाया,


## Job 34:28 (id: 218034028)

28यहाँ तक कि उनके कारण कंगालों की दुहाई उस तक पहुँची और उसने दीन लोगों की दुहाई सुनी।


## Job 34:29 (id: 218034029)

29जब वह चुप रहता है तो उसे कौन दोषी ठहरा सकता है? और जब वह मुँह फेर ले, तब कौन उसका दर्शन पा सकता है? जाति भर के साथ और अकेले मनुष्य, दोनों के साथ उसका बराबर व्यवहार है


## Job 34:30 (id: 218034030)

30ताकि भक्तिहीन राज्य करता न रहे, और प्रजा फंदे में फँसाई न जाए।


## Job 34:31 (id: 218034031)

31“क्या किसी ने कभी परमेश्वर से कहा, ‘मैंने दण्ड सहा, अब मैं भविष्य में बुराई न करूँगा,


## Job 34:32 (id: 218034032)

32जो कुछ मुझे नहीं सूझ पड़ता, वह तू मुझे सिखा दे; और यदि मैंने टेढ़ा काम किया हो, तो भविष्य में वैसा न करूँगा?’


## Job 34:33 (id: 218034033)

33क्या वह तेरे ही मन के अनुसार बदला पाए क्योंकि तू उससे अप्रसन्न है? क्योंकि तुझे निर्णय करना है, न कि मुझे; इस कारण जो कुछ तुझे समझ पड़ता है, वह कह दे।


## Job 34:34 (id: 218034034)

34सब ज्ञानी पुरुष वरन् जितने बुद्धिमान मेरी सुनते हैं वे मुझसे कहेंगे,


## Job 34:35 (id: 218034035)

35‘अय्यूब ज्ञान की बातें नहीं कहता, और न उसके वचन समझ के साथ होते हैं।’


## Job 34:36 (id: 218034036)

36भला होता, कि अय्यूब अन्त तक परीक्षा में रहता, क्योंकि उसने अनर्थकारियों के समान उत्तर दिए हैं।


## Job 34:37 (id: 218034037)

37और वह अपने पाप में विरोध बढ़ाता है; और हमारे बीच ताली बजाता है, और परमेश्वर के विरुद्ध बहुत सी बातें बनाता है।”


## Job 35:1 (id: 218035001)

1फिर एलीहू इस प्रकार और भी कहता गया,


## Job 35:2 (id: 218035002)

2“क्या तू इसे अपना हक़ समझता है? क्या तू दावा करता है कि तेरी धार्मिकता परमेश्वर की धार्मिकता से अधिक है?


## Job 35:3 (id: 218035003)

3जो तू कहता है, ‘मुझे इससे क्या लाभ? और मुझे पापी होने में और न होने में कौन सा अधिक अन्तर है?’


## Job 35:4 (id: 218035004)

4मैं तुझे और तेरे साथियों को भी एक संग उत्तर देता हूँ।


## Job 35:5 (id: 218035005)

5आकाश की ओर दृष्टि करके देख; और आकाशमण्डल को ताक, जो तुझ से ऊँचा है।


## Job 35:6 (id: 218035006)

6यदि तूने पाप किया है तो परमेश्वर का क्या बिगड़ता है? यदि तेरे अपराध बहुत ही बढ़ जाएँ तो भी तू उसका क्या कर लेगा?


## Job 35:7 (id: 218035007)

7यदि तू धर्मी है तो उसको क्या दे देता है; या उसे तेरे हाथ से क्या मिल जाता है?


## Job 35:8 (id: 218035008)

8तेरी दुष्टता का फल तुझ जैसे पुरुष के लिये है, और तेरी धार्मिकता का फल भी मनुष्यमात्र के लिये है।


## Job 35:9 (id: 218035009)

9“बहुत अंधेर होने के कारण वे चिल्लाते हैं; और बलवान के बाहुबल के कारण वे दुहाई देते हैं।


## Job 35:10 (id: 218035010)

10तो भी कोई यह नहीं कहता, ‘मेरा सृजनेवाला परमेश्वर कहाँ है, जो रात में भी गीत गवाता है,


## Job 35:11 (id: 218035011)

11और हमें पृथ्वी के पशुओं से अधिक शिक्षा देता, और आकाश के पक्षियों से अधिक बुद्धि देता है?’


## Job 35:12 (id: 218035012)

12वे दुहाई देते हैं परन्तु कोई उत्तर नहीं देता, यह बुरे लोगों के घमण्ड के कारण होता है।


## Job 35:13 (id: 218035013)

13निश्चय परमेश्वर व्यर्थ बातें कभी नहीं सुनता, और न सर्वशक्तिमान उन पर चित्त लगाता है।


## Job 35:14 (id: 218035014)

14तो तू क्यों कहता है, कि वह मुझे दर्शन नहीं देता, कि यह मुकद्दमा उसके सामने है, और तू उसकी बाट जोहता हुआ ठहरा है?


## Job 35:15 (id: 218035015)

15परन्तु अभी तो उसने क्रोध करके दण्ड नहीं दिया है, और अभिमान पर चित्त बहुत नहीं लगाया;


## Job 35:16 (id: 218035016)

16इस कारण अय्यूब व्यर्थ मुँह खोलकर अज्ञानता की बातें बहुत बनाता है।”


## Job 36:1 (id: 218036001)

1फिर एलीहू ने यह भी कहा,


## Job 36:2 (id: 218036002)

2“कुछ ठहरा रह, और मैं तुझको समझाऊँगा, क्योंकि परमेश्वर के पक्ष में मुझे कुछ और भी कहना है।


## Job 36:3 (id: 218036003)

3मैं अपने ज्ञान की बात दूर से ले आऊँगा, और अपने सृजनहार को धर्मी ठहराऊँगा।


## Job 36:4 (id: 218036004)

4निश्चय मेरी बातें झूठी न होंगी, वह जो तेरे संग है वह पूरा ज्ञानी है।


## Job 36:5 (id: 218036005)

5“देख, परमेश्वर सामर्थी है, और किसी को तुच्छ नहीं जानता; वह समझने की शक्ति में समर्थ है।


## Job 36:6 (id: 218036006)

6वह दुष्टों को जिलाए नहीं रखता, और दीनों को उनका हक़ देता है।


## Job 36:7 (id: 218036007)

7वह धर्मियों से अपनी आँखें नहीं फेरता, वरन् उनको राजाओं के संग सदा के लिये सिंहासन पर बैठाता है, और वे ऊँचे पद को प्राप्त करते हैं।


## Job 36:8 (id: 218036008)

8और चाहे वे बेड़ियों में जकड़े जाएँ और दुःख की रस्सियों से बाँधे जाए,


## Job 36:9 (id: 218036009)

9तो भी परमेश्वर उन पर उनके काम, और उनका यह अपराध प्रगट करता है, कि उन्होंने गर्व किया है।


## Job 36:10 (id: 218036010)

10वह उनके कान शिक्षा सुनने के लिये खोलता है, और आज्ञा देता है कि वे बुराई से दूर रहें।


## Job 36:11 (id: 218036011)

11यदि वे सुनकर उसकी सेवा करें, तो वे अपने दिन कल्याण से, और अपने वर्ष सुख से पूरे करते हैं।


## Job 36:12 (id: 218036012)

12परन्तु यदि वे न सुनें, तो वे तलवार से नाश हो जाते हैं, और अज्ञानता में मरते हैं।


## Job 36:13 (id: 218036013)

13“परन्तु वे जो मन ही मन भक्तिहीन होकर क्रोध बढ़ाते, और जब वह उनको बाँधता है, तब भी दुहाई नहीं देते,


## Job 36:14 (id: 218036014)

14वे जवानी में मर जाते हैं और उनका जीवन लुच्चों के बीच में नाश होता है।


## Job 36:15 (id: 218036015)

15वह दुःखियों को उनके दुःख से छुड़ाता है, और उपद्रव में उनका कान खोलता है।


## Job 36:16 (id: 218036016)

16परन्तु वह तुझको भी क्लेश के मुँह में से निकालकर ऐसे चौड़े स्थान में जहाँ सकेती नहीं है, पहुँचा देता है, और चिकना\-चिकना भोजन तेरी मेज पर परोसता है।


## Job 36:17 (id: 218036017)

17“परन्तु तूने दुष्टों का सा निर्णय किया है इसलिए निर्णय और न्याय तुझ से लिपटे रहते हैं।


## Job 36:18 (id: 218036018)

18देख, तू जलजलाहट से भर के ठट्ठा मत कर, और न घूस को अधिक बड़ा जानकर मार्ग से मुड़।


## Job 36:19 (id: 218036019)

19क्या तेरा रोना या तेरा बल तुझे दुःख से छुटकारा देगा?


## Job 36:20 (id: 218036020)

20उस रात की अभिलाषा न कर, जिसमें देश\-देश के लोग अपने\-अपने स्थान से मिटाएँ जाते हैं।


## Job 36:21 (id: 218036021)

21चौकस रह, अनर्थ काम की ओर मत फिर, तूने तो दुःख से अधिक इसी को चुन लिया है।


## Job 36:22 (id: 218036022)

22देख, परमेश्वर अपने सामर्थ्य से बड़े\-बड़े काम करता है, उसके समान शिक्षक कौन है?


## Job 36:23 (id: 218036023)

23किसने उसके चलने का मार्ग ठहराया है? और कौन उससे कह सकता है, ‘तूने अनुचित काम किया है?’


## Job 36:24 (id: 218036024)

24“उसके कामों की महिमा और प्रशंसा करने को स्मरण रख, जिसकी प्रशंसा का गीत मनुष्य गाते चले आए हैं।


## Job 36:25 (id: 218036025)

25सब मनुष्य उसको ध्यान से देखते आए हैं, और मनुष्य उसे दूर\-दूर से देखता है।


## Job 36:26 (id: 218036026)

26देख, परमेश्वर महान और हमारे ज्ञान से कहीं परे है, और उसके वर्ष की गिनती अनन्त है।


## Job 36:27 (id: 218036027)

27क्योंकि वह तो जल की बूँदें ऊपर को खींच लेता है वे कुहरे से मेंह होकर टपकती हैं,


## Job 36:28 (id: 218036028)

28वे ऊँचे\-ऊँचे बादल उण्डेलते हैं और मनुष्यों के ऊपर बहुतायत से बरसाते हैं।


## Job 36:29 (id: 218036029)

29फिर क्या कोई बादलों का फैलना और उसके मण्डल में का गरजना समझ सकता है?


## Job 36:30 (id: 218036030)

30देख, वह अपने उजियाले को चहुँ ओर फैलाता है, और समुद्र की थाह को ढाँपता है।


## Job 36:31 (id: 218036031)

31क्योंकि वह देश\-देश के लोगों का न्याय इन्हीं से करता है, और भोजनवस्तुएँ बहुतायत से देता है।


## Job 36:32 (id: 218036032)

32वह बिजली को अपने हाथ में लेकर उसे आज्ञा देता है कि निशाने पर गिरे।


## Job 36:33 (id: 218036033)

33इसकी कड़क उसी का समाचार देती है पशु भी प्रगट करते हैं कि अंधड़ चढ़ा आता है।


## Job 37:1 (id: 218037001)

1“फिर इस बात पर भी मेरा हृदय काँपता है, और अपने स्थान से उछल पड़ता है।


## Job 37:2 (id: 218037002)

2उसके बोलने का शब्द तो सुनो, और उस शब्द को जो उसके मुँह से निकलता है सुनो।


## Job 37:3 (id: 218037003)

3वह उसको सारे आकाश के तले, और अपनी बिजली को पृथ्वी की छोर तक भेजता है।


## Job 37:4 (id: 218037004)

4उसके पीछे गरजने का शब्द होता है; वह अपने प्रतापी शब्द से गरजता है, और जब उसका शब्द सुनाई देता है तब बिजली लगातार चमकने लगती है।


## Job 37:5 (id: 218037005)

5परमेश्वर गरजकर अपना शब्द अद्भुत रीति से सुनाता है, और बड़े\-बड़े काम करता है जिनको हम नहीं समझते।


## Job 37:6 (id: 218037006)

6वह तो हिम से कहता है, पृथ्वी पर गिर, और इसी प्रकार मेंह को भी और मूसलाधार वर्षा को भी ऐसी ही आज्ञा देता है।


## Job 37:7 (id: 218037007)

7वह सब मनुष्यों के हाथ पर मुहर कर देता है, जिससे उसके बनाए हुए सब मनुष्य उसको पहचानें।


## Job 37:8 (id: 218037008)

8तब वन पशु गुफाओं में घुस जाते, और अपनी\-अपनी माँदों में रहते हैं।


## Job 37:9 (id: 218037009)

9दक्षिण दिशा से बवण्डर और उत्तर दिशा से जाड़ा आता है।


## Job 37:10 (id: 218037010)

10परमेश्वर की श्वास की फूँक से बर्फ पड़ता है, तब जलाशयों का पाट जम जाता है।


## Job 37:11 (id: 218037011)

11फिर वह घटाओं को भाप से लादता, और अपनी बिजली से भरे हुए उजियाले का बादल दूर तक फैलाता है।


## Job 37:12 (id: 218037012)

12वे उसकी बुद्धि की युक्ति से इधर\-उधर फिराए जाते हैं, इसलिए कि जो आज्ञा वह उनको दे, उसी को वे बसाई हुई पृथ्वी के ऊपर पूरी करें।


## Job 37:13 (id: 218037013)

13चाहे ताड़ना देने के लिये, चाहे अपनी पृथ्वी की भलाई के लिये या मनुष्यों पर करुणा करने के लिये वह उसे भेजे।


## Job 37:14 (id: 218037014)

14“हे अय्यूब! इस पर कान लगा और सुन ले; चुपचाप खड़ा रह, और परमेश्वर के आश्चर्यकर्मों का विचार कर।


## Job 37:15 (id: 218037015)

15क्या तू जानता है, कि परमेश्वर क्यों अपने बादलों को आज्ञा देता, और अपने बादल की बिजली को चमकाता है?


## Job 37:16 (id: 218037016)

16क्या तू घटाओं का तौलना, या सर्वज्ञानी के आश्चर्यकर्मों को जानता है?


## Job 37:17 (id: 218037017)

17जब पृथ्वी पर दक्षिणी हवा ही के कारण से सन्नाटा रहता है तब तेरे वस्त्र गर्म हो जाते हैं?


## Job 37:18 (id: 218037018)

18फिर क्या तू उसके साथ आकाशमण्डल को तान सकता है, जो ढाले हुए दर्पण के तुल्य दृढ़ है?


## Job 37:19 (id: 218037019)

19तू हमें यह सिखा कि उससे क्या कहना चाहिये? क्योंकि हम अंधियारे के कारण अपना व्याख्यान ठीक नहीं रच सकते।


## Job 37:20 (id: 218037020)

20क्या उसको बताया जाए कि मैं बोलना चाहता हूँ? क्या कोई अपना सत्यानाश चाहता है?


## Job 37:21 (id: 218037021)

21“अभी तो आकाशमण्डल में का बड़ा प्रकाश देखा नहीं जाता जब वायु चलकर उसको शुद्ध करती है।


## Job 37:22 (id: 218037022)

22उत्तर दिशा से सुनहरी ज्योति आती है परमेश्वर भययोग्य तेज से विभूषित है।


## Job 37:23 (id: 218037023)

23सर्वशक्तिमान परमेश्वर जो अति सामर्थी है, और जिसका भेद हम पा नहीं सकते, वह न्याय और पूर्ण धार्मिकता को छोड़ अत्याचार नहीं कर सकता।


## Job 37:24 (id: 218037024)

24इसी कारण सज्जन उसका भय मानते हैं, और जो अपनी दृष्टि में बुद्धिमान हैं, उन पर वह दृष्टि नहीं करता।”


## Job 38:1 (id: 218038001)

1तब यहोवा ने अय्यूब को आँधी में से यूँ उत्तर दिया,


## Job 38:2 (id: 218038002)

2“यह कौन है जो अज्ञानता की बातें कहकर युक्ति को बिगाड़ना चाहता है?


## Job 38:3 (id: 218038003)

3पुरुष के समान अपनी कमर बाँध ले, क्योंकि मैं तुझ से प्रश्न करता हूँ, और तू मुझे उत्तर दे।


## Job 38:4 (id: 218038004)

4“जब मैंने पृथ्वी की नींव डाली, तब तू कहाँ था? यदि तू समझदार हो तो उत्तर दे।


## Job 38:5 (id: 218038005)

5उसकी नाप किसने ठहराई, क्या तू जानता है उस पर किसने सूत खींचा?


## Job 38:6 (id: 218038006)

6उसकी नींव कौन सी वस्तु पर रखी गई, या किसने उसके कोने का पत्थर बैठाया,


## Job 38:7 (id: 218038007)

7जबकि भोर के तारे एक संग आनन्द से गाते थे और परमेश्वर के सब पुत्र जयजयकार करते थे?


## Job 38:8 (id: 218038008)

8“फिर जब समुद्र ऐसा फूट निकला मानो वह गर्भ से फूट निकला, तब किसने द्वार बन्द कर उसको रोक दिया;


## Job 38:9 (id: 218038009)

9जबकि मैंने उसको बादल पहनाया और घोर अंधकार में लपेट दिया,


## Job 38:10 (id: 218038010)

10और उसके लिये सीमा बाँधा और यह कहकर बेंड़े और किवाड़ें लगा दिए,


## Job 38:11 (id: 218038011)

11‘यहीं तक आ, और आगे न बढ़, और तेरी उमड़नेवाली लहरें यहीं थम जाएँ।’


## Job 38:12 (id: 218038012)

12“क्या तूने जीवन भर में कभी भोर को आज्ञा दी, और पौ को उसका स्थान जताया है,


## Job 38:13 (id: 218038013)

13ताकि वह पृथ्वी की छोरों को वश में करे, और दुष्ट लोग उसमें से झाड़ दिए जाएँ?


## Job 38:14 (id: 218038014)

14वह ऐसा बदलता है जैसा मोहर के नीचे चिकनी मिट्टी बदलती है, और सब वस्तुएँ मानो वस्त्र पहने हुए दिखाई देती हैं।


## Job 38:15 (id: 218038015)

15दुष्टों से उनका उजियाला रोक लिया जाता है, और उनकी बढ़ाई हुई बाँह तोड़ी जाती है।


## Job 38:16 (id: 218038016)

16“क्या तू कभी समुद्र के सोतों तक पहुँचा है, या गहरे सागर की थाह में कभी चला फिरा है?


## Job 38:17 (id: 218038017)

17क्या मृत्यु के फाटक तुझ पर प्रगट हुए, क्या तू घोर अंधकार के फाटकों को कभी देखने पाया है?


## Job 38:18 (id: 218038018)

18क्या तूने पृथ्वी की चौड़ाई को पूरी रीति से समझ लिया है? यदि तू यह सब जानता है, तो बता दे।


## Job 38:19 (id: 218038019)

19“उजियाले के निवास का मार्ग कहाँ है, और अंधियारे का स्थान कहाँ है?


## Job 38:20 (id: 218038020)

20क्या तू उसे उसकी सीमा तक हटा सकता है, और उसके घर की डगर पहचान सकता है?


## Job 38:21 (id: 218038021)

21निःसन्देह तू यह सब कुछ जानता होगा! क्योंकि तू तो उस समय उत्पन्न हुआ था, और तू बहुत आयु का है।


## Job 38:22 (id: 218038022)

22फिर क्या तू कभी हिम के भण्डार में पैठा, या कभी ओलों के भण्डार को तूने देखा है,


## Job 38:23 (id: 218038023)

23जिसको मैंने संकट के समय और युद्ध और लड़ाई के दिन के लिये रख छोड़ा है?


## Job 38:24 (id: 218038024)

24किस मार्ग से उजियाला फैलाया जाता है, और पूर्वी वायु पृथ्वी पर बहाई जाती है?


## Job 38:25 (id: 218038025)

25“महावृष्टि के लिये किसने नाला काटा, और कड़कनेवाली बिजली के लिये मार्ग बनाया है,


## Job 38:26 (id: 218038026)

26कि निर्जन देश में और जंगल में जहाँ कोई मनुष्य नहीं रहता मेंह बरसाकर,


## Job 38:27 (id: 218038027)

27उजाड़ ही उजाड़ देश को सींचे, और हरी घास उगाए?


## Job 38:28 (id: 218038028)

28क्या मेंह का कोई पिता है, और ओस की बूँदें किसने उत्पन्न की?


## Job 38:29 (id: 218038029)

29किसके गर्भ से बर्फ निकला है, और आकाश से गिरे हुए पाले को कौन उत्पन्न करता है?


## Job 38:30 (id: 218038030)

30जल पत्थर के समान जम जाता है, और गहरे पानी के ऊपर जमावट होती है।


## Job 38:31 (id: 218038031)

31“क्या तू कचपचिया का गुच्छा गूँथ सकता या मृगशिरा के बन्धन खोल सकता है?


## Job 38:32 (id: 218038032)

32क्या तू राशियों को ठीक\-ठीक समय पर उदय कर सकता, या सप्तर्षि को साथियों समेत लिए चल सकता है?


## Job 38:33 (id: 218038033)

33क्या तू आकाशमण्डल की विधियाँ जानता और पृथ्वी पर उनका अधिकार ठहरा सकता है?


## Job 38:34 (id: 218038034)

34क्या तू बादलों तक अपनी वाणी पहुँचा सकता है, ताकि बहुत जल बरस कर तुझे छिपा ले?


## Job 38:35 (id: 218038035)

35क्या तू बिजली को आज्ञा दे सकता है, कि वह जाए, और तुझ से कहे, ‘मैं उपस्थित हूँ?’


## Job 38:36 (id: 218038036)

36किसने अन्तःकरण में बुद्धि उपजाई, और मन में समझने की शक्ति किसने दी है?


## Job 38:37 (id: 218038037)

37कौन बुद्धि से बादलों को गिन सकता है? और कौन आकाश के कुप्पों को उण्डेल सकता है,


## Job 38:38 (id: 218038038)

38जब धूलि जम जाती है, और ढेले एक दूसरे से सट जाते हैं?


## Job 38:39 (id: 218038039)

39“क्या तू सिंहनी के लिये अहेर पकड़ सकता, और जवान सिंहों का पेट भर सकता है,


## Job 38:40 (id: 218038040)

40जब वे माँद में बैठे हों और आड़ में घात लगाए दबक कर बैठे हों?


## Job 38:41 (id: 218038041)

41फिर जब कौवे के बच्चे परमेश्वर की दुहाई देते हुए निराहार उड़ते फिरते हैं, तब उनको आहार कौन देता है?


## Job 39:1 (id: 218039001)

1“क्या तू जानता है कि पहाड़ पर की जंगली बकरियाँ कब बच्चे देती हैं? या जब हिरनियाँ बियाती हैं, तब क्या तू देखता रहता है?


## Job 39:2 (id: 218039002)

2क्या तू उनके महीने गिन सकता है, क्या तू उनके बियाने का समय जानता है?


## Job 39:3 (id: 218039003)

3जब वे बैठकर अपने बच्चों को जनतीं, वे अपनी पीड़ाओं से छूट जाती हैं?


## Job 39:4 (id: 218039004)

4उनके बच्चे हष्ट\-पुष्ट होकर मैदान में बढ़ जाते हैं; वे निकल जाते और फिर नहीं लौटते।


## Job 39:5 (id: 218039005)

5“किसने जंगली गदहे को स्वाधीन करके छोड़ दिया है? किसने उसके बन्धन खोले हैं?


## Job 39:6 (id: 218039006)

6उसका घर मैंने निर्जल देश को, और उसका निवास नमकीन भूमि को ठहराया है।


## Job 39:7 (id: 218039007)

7वह नगर के कोलाहल पर हँसता, और हाँकनेवाले की हाँक सुनता भी नहीं।


## Job 39:8 (id: 218039008)

8पहाड़ों पर जो कुछ मिलता है उसे वह चरता वह सब भाँति की हरियाली ढूँढ़ता फिरता है।


## Job 39:9 (id: 218039009)

9“क्या जंगली साँड़ तेरा काम करने को प्रसन्न होगा? क्या वह तेरी चरनी के पास रहेगा?


## Job 39:10 (id: 218039010)

10क्या तू जंगली साँड़ को रस्से से बाँधकर रेघारियों में चला सकता है? क्या वह नालों में तेरे पीछे\-पीछे हेंगा फेरेगा?


## Job 39:11 (id: 218039011)

11क्या तू उसके बड़े बल के कारण उस पर भरोसा करेगा? या जो परिश्रम का काम तेरा हो, क्या तू उसे उस पर छोड़ेगा?


## Job 39:12 (id: 218039012)

12क्या तू उसका विश्वास करेगा, कि वह तेरा अनाज घर ले आए, और तेरे खलिहान का अन्न इकट्ठा करे?


## Job 39:13 (id: 218039013)

13“फिर शुतुर्मुर्गी अपने पंखों को आनन्द से फुलाती है, परन्तु क्या ये पंख और पर स्नेह को प्रगट करते हैं?


## Job 39:14 (id: 218039014)

14क्योंकि वह तो अपने अण्डे भूमि पर छोड़ देती और धूलि में उन्हें गर्म करती है;


## Job 39:15 (id: 218039015)

15और इसकी सुधि नहीं रखती, कि वे पाँव से कुचले जाएँगे, या कोई वन पशु उनको कुचल डालेगा।


## Job 39:16 (id: 218039016)

16वह अपने बच्चों से ऐसी कठोरता करती है कि मानो उसके नहीं हैं; यद्यपि उसका कष्ट अकारथ होता है, तो भी वह निश्चिन्त रहती है;


## Job 39:17 (id: 218039017)

17क्योंकि परमेश्वर ने उसको बुद्धिरहित बनाया, और उसे समझने की शक्ति नहीं दी।


## Job 39:18 (id: 218039018)

18जिस समय वह सीधी होकर अपने पंख फैलाती है, तब घोड़े और उसके सवार दोनों को कुछ नहीं समझती है।


## Job 39:19 (id: 218039019)

19“क्या तूने घोड़े को उसका बल दिया है? क्या तूने उसकी गर्दन में फहराते हुई घने बाल जमाए है?


## Job 39:20 (id: 218039020)

20क्या उसको टिड्डी की सी उछलने की शक्ति तू देता है? उसके फूँक्कारने का शब्द डरावना होता है।


## Job 39:21 (id: 218039021)

21वह तराई में टाप मारता है और अपने बल से हर्षित रहता है, वह हथियार\-बन्दों का सामना करने को निकल पड़ता है।


## Job 39:22 (id: 218039022)

22वह डर की बात पर हँसता, और नहीं घबराता; और तलवार से पीछे नहीं हटता।


## Job 39:23 (id: 218039023)

23तरकश और चमकता हुआ सांग और भाला उस पर खड़खड़ाता है।


## Job 39:24 (id: 218039024)

24वह रिस और क्रोध के मारे भूमि को निगलता है; जब नरसिंगे का शब्द सुनाई देता है तब वह रुकता नहीं।


## Job 39:25 (id: 218039025)

25जब जब नरसिंगा बजता तब\-तब वह हिन\-हिन करता है, और लड़ाई और अफसरों की ललकार और जय जयकार को दूर से सूँघ लेता है।


## Job 39:26 (id: 218039026)

26“क्या तेरे समझाने से बाज उड़ता है, और दक्षिण की ओर उड़ने को अपने पंख फैलाता है?


## Job 39:27 (id: 218039027)

27क्या उकाब तेरी आज्ञा से ऊपर चढ़ जाता है, और ऊँचे स्थान पर अपना घोंसला बनाता है?


## Job 39:28 (id: 218039028)

28वह चट्टान पर रहता और चट्टान की चोटी और दृढ़ स्थान पर बसेरा करता है।


## Job 39:29 (id: 218039029)

29वह अपनी आँखों से दूर तक देखता है, वहाँ से वह अपने अहेर को ताक लेता है।


## Job 39:30 (id: 218039030)

30उसके बच्चे भी लहू चूसते हैं; और जहाँ घात किए हुए लोग होते वहाँ वह भी होता है।”


## Job 40:1 (id: 218040001)

1फिर यहोवा ने अय्यूब से यह भी कहा:


## Job 40:2 (id: 218040002)

2“क्या जो बकवास करता है वह सर्वशक्तिमान से झगड़ा करे? जो परमेश्वर से विवाद करता है वह इसका उत्तर दे।”


## Job 40:3 (id: 218040003)

3तब अय्यूब ने यहोवा को उत्तर दिया:


## Job 40:4 (id: 218040004)

4“देख, मैं तो तुच्छ हूँ, मैं तुझे क्या उत्तर दूँ? मैं अपनी उँगली दाँत तले दबाता हूँ।


## Job 40:5 (id: 218040005)

5एक बार तो मैं कह चुका, परन्तु और कुछ न कहूँगा: हाँ दो बार भी मैं कह चुका, परन्तु अब कुछ और आगे न बढ़ूँगा।”


## Job 40:6 (id: 218040006)

6तब यहोवा ने अय्यूब को आँधी में से यह उत्तर दिया:


## Job 40:7 (id: 218040007)

7“पुरुष के समान अपनी कमर बाँध ले, मैं तुझ से प्रश्न करता हूँ, और तू मुझे बता।


## Job 40:8 (id: 218040008)

8क्या तू मेरा न्याय भी व्यर्थ ठहराएगा? क्या तू आप निर्दोष ठहरने की मनसा से मुझ को दोषी ठहराएगा?


## Job 40:9 (id: 218040009)

9क्या तेरा बाहुबल परमेश्वर के तुल्य है? क्या तू उसके समान शब्द से गरज सकता है?


## Job 40:10 (id: 218040010)

10“अब अपने को महिमा और प्रताप से संवार और ऐश्वर्य और तेज के वस्त्र पहन ले।


## Job 40:11 (id: 218040011)

11अपने अति क्रोध की बाढ़ को बहा दे, और एक\-एक घमण्डी को देखते ही उसे नीचा कर।


## Job 40:12 (id: 218040012)

12हर एक घमण्डी को देखकर झुका दे, और दुष्ट लोगों को जहाँ खड़े हों वहाँ से गिरा दे।


## Job 40:13 (id: 218040013)

13उनको एक संग मिट्टी में मिला दे, और उस गुप्त स्थान में उनके मुँह बाँध दे।


## Job 40:14 (id: 218040014)

14तब मैं भी तेरे विषय में मान लूँगा, कि तेरा ही दाहिना हाथ तेरा उद्धार कर सकता है।


## Job 40:15 (id: 218040015)

15“उस जलगज को देख, जिसको मैंने तेरे साथ बनाया है, वह बैल के समान घास खाता है।


## Job 40:16 (id: 218040016)

16देख उसकी कमर में बल है, और उसके पेट के पट्ठों में उसकी सामर्थ्य रहती है।


## Job 40:17 (id: 218040017)

17वह अपनी पूँछ को देवदार के समान हिलाता है; उसकी जाँघों की नसें एक दूसरे से मिली हुई हैं।


## Job 40:18 (id: 218040018)

18उसकी हड्डियाँ मानो पीतल की नलियाँ हैं, उसकी पसलियाँ मानो लोहे के बेंड़े हैं।


## Job 40:19 (id: 218040019)

19“वह परमेश्वर का मुख्य कार्य है; जो उसका सृजनहार हो उसके निकट तलवार लेकर आए!


## Job 40:20 (id: 218040020)

20निश्चय पहाड़ों पर उसका चारा मिलता है, जहाँ और सब वन पशु कलोल करते हैं।


## Job 40:21 (id: 218040021)

21वह कमल के पौधों के नीचे रहता नरकटों की आड़ में और कीच पर लेटा करता है


## Job 40:22 (id: 218040022)

22कमल के पौधे उस पर छाया करते हैं, वह नाले के बेंत के वृक्षों से घिरा रहता है।


## Job 40:23 (id: 218040023)

23चाहे नदी की बाढ़ भी हो तो भी वह न घबराएगा, चाहे यरदन भी बढ़कर उसके मुँह तक आए परन्तु वह निर्भय रहेगा।


## Job 40:24 (id: 218040024)

24जब वह चौकस हो तब क्या कोई उसको पकड़ सकेगा, या उसके नाथ में फंदा लगा सकेगा?


## Job 41:1 (id: 218041001)

1“फिर क्या तू लिव्यातान को बंसी के द्वारा खींच सकता है, या डोरी से उसका जबड़ा दबा सकता है?


## Job 41:2 (id: 218041002)

2क्या तू उसकी नाक में नकेल लगा सकता या उसका जबड़ा कील से बेध सकता है?


## Job 41:3 (id: 218041003)

3क्या वह तुझ से बहुत गिड़गिड़ाहट करेगा, या तुझ से मीठी बातें बोलेगा?


## Job 41:4 (id: 218041004)

4क्या वह तुझ से वाचा बाँधेगा कि वह सदा तेरा दास रहे?


## Job 41:5 (id: 218041005)

5क्या तू उससे ऐसे खेलेगा जैसे चिड़िया से, या अपनी लड़कियों का जी बहलाने को उसे बाँध रखेगा?


## Job 41:6 (id: 218041006)

6क्या मछुए के दल उसे बिकाऊ माल समझेंगे? क्या वह उसे व्यापारियों में बाँट देंगे?


## Job 41:7 (id: 218041007)

7क्या तू उसका चमड़ा भाले से, या उसका सिर मछुए के त्रिशूलों से बेध सकता है?


## Job 41:8 (id: 218041008)

8तू उस पर अपना हाथ ही धरे, तो लड़ाई को कभी न भूलेगा, और भविष्य में कभी ऐसा न करेगा।


## Job 41:9 (id: 218041009)

9देख, उसे पकड़ने की आशा निष्फल रहती है; उसके देखने ही से मन कच्चा पड़ जाता है।


## Job 41:10 (id: 218041010)

10कोई ऐसा साहसी नहीं, जो लिव्यातान को भड़काए; फिर ऐसा कौन है जो मेरे सामने ठहर सके?


## Job 41:11 (id: 218041011)

11किसने मुझे पहले दिया है, जिसका बदला मुझे देना पड़े! देख, जो कुछ सारी धरती पर है, सब मेरा है।


## Job 41:12 (id: 218041012)

12“मैं लिव्यातान के अंगों के विषय, और उसके बड़े बल और उसकी बनावट की शोभा के विषय चुप न रहूँगा।


## Job 41:13 (id: 218041013)

13उसके ऊपर के पहरावे को कौन उतार सकता है? उसके दाँतों की दोनों पाँतियों के अर्थात् जबड़ों के बीच कौन आएगा?


## Job 41:14 (id: 218041014)

14उसके मुख के दोनों किवाड़ कौन खोल सकता है? उसके दाँत चारों ओर से डरावने हैं।


## Job 41:15 (id: 218041015)

15उसके छिलकों की रेखाएँ घमण्ड का कारण हैं; वे मानो कड़ी छाप से बन्द किए हुए हैं।


## Job 41:16 (id: 218041016)

16वे एक दूसरे से ऐसे जुड़े हुए हैं, कि उनमें कुछ वायु भी नहीं पैठ सकती।


## Job 41:17 (id: 218041017)

17वे आपस में मिले हुए और ऐसे सटे हुए हैं, कि अलग\-अलग नहीं हो सकते।


## Job 41:18 (id: 218041018)

18फिर उसके छींकने से उजियाला चमक उठता है, और उसकी आँखें भोर की पलकों के समान हैं।


## Job 41:19 (id: 218041019)

19उसके मुँह से जलते हुए पलीते निकलते हैं, और आग की चिंगारियाँ छूटती हैं।


## Job 41:20 (id: 218041020)

20उसके नथनों से ऐसा धुआँ निकलता है, जैसा खौलती हुई हाण्डी और जलते हुए नरकटों से।


## Job 41:21 (id: 218041021)

21उसकी साँस से कोयले सुलगते, और उसके मुँह से आग की लौ निकलती है।


## Job 41:22 (id: 218041022)

22उसकी गर्दन में सामर्थ्य बनी रहती है, और उसके सामने डर नाचता रहता है।


## Job 41:23 (id: 218041023)

23उसके माँस पर माँस चढ़ा हुआ है, और ऐसा आपस में सटा हुआ है जो हिल नहीं सकता।


## Job 41:24 (id: 218041024)

24उसका हृदय पत्थर सा दृढ़ है, वरन् चक्की के निचले पाट के समान दृढ़ है।


## Job 41:25 (id: 218041025)

25जब वह उठने लगता है, तब सामर्थी भी डर जाते हैं, और डर के मारे उनकी सुध\-बुध लोप हो जाती है।


## Job 41:26 (id: 218041026)

26यदि कोई उस पर तलवार चलाए, तो उससे कुछ न बन पड़ेगा; और न भाले और न बर्छी और न तीर से।


## Job 41:27 (id: 218041027)

27वह लोहे को पुआल सा, और पीतल को सड़ी लकड़ी सा जानता है।


## Job 41:28 (id: 218041028)

28वह तीर से भगाया नहीं जाता, गोफन के पत्थर उसके लिये भूसे से ठहरते हैं।


## Job 41:29 (id: 218041029)

29लाठियाँ भी भूसे के समान गिनी जाती हैं; वह बर्छी के चलने पर हँसता है।


## Job 41:30 (id: 218041030)

30उसके निचले भाग पैने ठीकरे के समान हैं, कीचड़ पर मानो वह हेंगा फेरता है।


## Job 41:31 (id: 218041031)

31वह गहरे जल को हण्डे के समान मथता है उसके कारण नील नदी मरहम की हाण्डी के समान होती है।


## Job 41:32 (id: 218041032)

32वह अपने पीछे चमकीली लीक छोड़ता जाता है। गहरा जल मानो श्वेत दिखाई देने लगता है।


## Job 41:33 (id: 218041033)

33धरती पर उसके तुल्य और कोई नहीं है, जो ऐसा निर्भय बनाया गया है।


## Job 41:34 (id: 218041034)

34जो कुछ ऊँचा है, उसे वह ताकता ही रहता है, वह सब घमण्डियों के ऊपर राजा है।”


## Job 42:1 (id: 218042001)

1तब अय्यूब ने यहोवा को उत्तर दिया;


## Job 42:2 (id: 218042002)

2“मैं जानता हूँ कि तू सब कुछ कर सकता है, और तेरी युक्तियों में से कोई रुक नहीं सकती।


## Job 42:3 (id: 218042003)

3तूने मुझसे पूछा, ‘तू कौन है जो ज्ञानरहित होकर युक्ति पर परदा डालता है?’ परन्तु मैंने तो जो नहीं समझता था वही कहा, अर्थात् जो बातें मेरे लिये अधिक कठिन और मेरी समझ से बाहर थीं जिनको मैं जानता भी नहीं था।


## Job 42:4 (id: 218042004)

4तूने मुझसे कहा, ‘मैं निवेदन करता हूँ सुन, मैं कुछ कहूँगा, मैं तुझ से प्रश्न करता हूँ, तू मुझे बता।’


## Job 42:5 (id: 218042005)

5मैंने कानों से तेरा समाचार सुना था, परन्तु अब मेरी आँखें तुझे देखती हैं;


## Job 42:6 (id: 218042006)

6इसलिए मुझे अपने ऊपर घृणा आती है, और मैं धूलि और राख में पश्चाताप करता हूँ।”


## Job 42:7 (id: 218042007)

7और ऐसा हुआ कि जब यहोवा ये बातें अय्यूब से कह चुका, तब उसने तेमानी एलीपज से कहा, “मेरा क्रोध तेरे और तेरे दोनों मित्रों पर भड़का है, क्योंकि जैसी ठीक बात मेरे दास अय्यूब ने मेरे विषय कही है, वैसी तुम लोगों ने नहीं कही।


## Job 42:8 (id: 218042008)

8इसलिए अब तुम सात बैल और सात मेढ़े छाँटकर मेरे दास अय्यूब के पास जाकर अपने निमित्त होमबलि चढ़ाओ, तब मेरा दास अय्यूब तुम्हारे लिये प्रार्थना करेगा, क्योंकि उसी की प्रार्थना मैं ग्रहण करूँगा; और नहीं, तो मैं तुम से तुम्हारी मूर्खता के योग्य बर्ताव करूँगा, क्योंकि तुम लोगों ने मेरे विषय मेरे दास अय्यूब की सी ठीक बात नहीं कही।”


## Job 42:9 (id: 218042009)

9यह सुन तेमानी एलीपज, शूही बिल्दद और नामाती सोपर ने जाकर यहोवा की आज्ञा के अनुसार किया, और यहोवा ने अय्यूब की प्रार्थना ग्रहण की।


## Job 42:10 (id: 218042010)

10जब अय्यूब ने अपने मित्रों के लिये प्रार्थना की, तब यहोवा ने उसका सारा दुःख दूर किया, और जितना अय्यूब का पहले था, उसका दुगना यहोवा ने उसे दे दिया।


## Job 42:11 (id: 218042011)

11तब उसके सब भाई, और सब बहनें, और जितने पहले उसको जानते\-पहचानते थे, उन सभी ने आकर उसके यहाँ उसके संग भोजन किया; और जितनी विपत्ति यहोवा ने उस पर डाली थी, उन सब के विषय उन्होंने विलाप किया, और उसे शान्ति दी; और उसे एक\-एक चाँदी का सिक्का और सोने की एक\-एक बाली दी।


## Job 42:12 (id: 218042012)

12और यहोवा ने अय्यूब के बाद के दिनों में उसको पहले के दिनों से अधिक आशीष दी; और उसके चौदह हजार भेड़\-बकरियाँ, छः हजार ऊँट, हजार जोड़ी बैल, और हजार गदहियाँ हो गईं।


## Job 42:13 (id: 218042013)

13और उसके सात बेटे और तीन बेटियाँ भी उत्पन्न हुईं।


## Job 42:14 (id: 218042014)

14इनमें से उसने जेठी बेटी का नाम तो यमीमा, दूसरी का कसीआ और तीसरी का केरेन्हप्पूक रखा।


## Job 42:15 (id: 218042015)

15और उस सारे देश में ऐसी स्त्रियाँ कहीं न थीं, जो अय्यूब की बेटियों के समान सुन्दर हों, और उनके पिता ने उनको उनके भाइयों के संग ही सम्पत्ति दी।


## Job 42:16 (id: 218042016)

16इसके बाद अय्यूब एक सौ चालीस वर्ष जीवित रहा, और चार पीढ़ी तक अपना वंश देखने पाया।


## Job 42:17 (id: 218042017)

17अन्त में अय्यूब वृद्धावस्था में दीर्घायु होकर मर गया।


