# Indian Revised Version

## License Information

**Indian Revised Version** is based on and adapted from: _Hindi Indian Revised Version_, [Bridge Connectivity Solutions](https://bridgeconn.com/), 2019, which is licensed under a [CC BY-SA 4.0 license](https://creativecommons.org/licenses/by-sa/4.0/legalcode.en).

This markdown version is provided under the same license.



--------------------------------

## Psalms 1:1 (id: 219001001)

1क्या ही धन्य है वह मनुष्य जो दुष्टों की योजना पर नहीं चलता, और न पापियों के मार्ग में खड़ा होता; और न ठट्ठा करनेवालों की मण्डली में बैठता है!


## Psalms 1:2 (id: 219001002)

2परन्तु वह तो यहोवा की व्यवस्था से प्रसन्न रहता; और उसकी व्यवस्था पर रात\-दिन ध्यान करता रहता है।


## Psalms 1:3 (id: 219001003)

3वह उस वृक्ष के समान है, जो बहती पानी की धाराओं के किनारे लगाया गया है और अपनी ऋतु में फलता है, और जिसके पत्ते कभी मुरझाते नहीं। और जो कुछ वह पुरुष करे वह सफल होता है।


## Psalms 1:4 (id: 219001004)

4दुष्ट लोग ऐसे नहीं होते, वे उस भूसी के समान होते हैं, जो पवन से उड़ाई जाती है।


## Psalms 1:5 (id: 219001005)

5इस कारण दुष्ट लोग अदालत में स्थिर न रह सकेंगे, और न पापी धर्मियों की मण्डली में ठहरेंगे;


## Psalms 1:6 (id: 219001006)

6क्योंकि यहोवा धर्मियों का मार्ग जानता है, परन्तु दुष्टों का मार्ग नाश हो जाएगा।


## Psalms 2:1 (id: 219002001)

1जाति\-जाति के लोग क्यों हुल्लड़ मचाते हैं, और देश\-देश के लोग क्यों षड्‍यंत्र रचते हैं?


## Psalms 2:2 (id: 219002002)

2यहोवा के और उसके अभिषिक्त के विरुद्ध पृथ्वी के राजागण मिलकर, और हाकिम आपस में षड्‍यंत्र रचकर, कहते हैं,


## Psalms 2:3 (id: 219002003)

3“आओ, हम उनके बन्धन तोड़ डालें, और उनकी रस्सियों को अपने ऊपर से उतार फेंके।”


## Psalms 2:4 (id: 219002004)

4वह जो स्वर्ग में विराजमान है, हँसेगा, प्रभु उनको उपहास में उड़ाएगा।


## Psalms 2:5 (id: 219002005)

5तब वह उनसे क्रोध में बातें करेगा, और क्रोध में यह कहकर उन्हें भयभीत कर देगा,


## Psalms 2:6 (id: 219002006)

6“मैंने तो अपने चुने हुए राजा को, अपने पवित्र पर्वत सिय्योन की राजगद्दी पर नियुक्त किया है।”


## Psalms 2:7 (id: 219002007)

7मैं उस वचन का प्रचार करूँगा: जो यहोवा ने मुझसे कहा, “तू मेरा पुत्र है; आज मैं ही ने तुझे जन्माया है।


## Psalms 2:8 (id: 219002008)

8मुझसे माँग, और मैं जाति\-जाति के लोगों को तेरी सम्पत्ति होने के लिये, और दूर\-दूर के देशों को तेरी निज भूमि बनने के लिये दे दूँगा।


## Psalms 2:9 (id: 219002009)

9तू उन्हें लोहे के डंडे से टुकड़े\-टुकड़े करेगा। तू कुम्हार के बर्तन के समान उन्हें चकनाचूर कर डालेगा।”


## Psalms 2:10 (id: 219002010)

10इसलिए अब, हे राजाओं, बुद्धिमान बनो; हे पृथ्वी के शासकों, सावधान हो जाओ।


## Psalms 2:11 (id: 219002011)

11डरते हुए यहोवा की उपासना करो, और काँपते हुए मगन हो।


## Psalms 2:12 (id: 219002012)

12पुत्र को चूमो ऐसा न हो कि वह क्रोध करे, और तुम मार्ग ही में नाश हो जाओ, क्योंकि क्षण भर में उसका क्रोध भड़कने को है। धन्य है वे जो उसमें शरण लेते है।


## Psalms 3:1 (id: 219003001)

1दाऊद का भजन। जब वह अपने पुत्र अबशालोम के सामने से भागा जाता था; हे यहोवा मेरे सतानेवाले कितने बढ़ गए हैं! वे जो मेरे विरुद्ध उठते हैं बहुत हैं।


## Psalms 3:2 (id: 219003002)

2बहुत से मेरे विषय में कहते हैं, कि उसका बचाव परमेश्वर की ओर से नहीं हो सकता। (सेला)


## Psalms 3:3 (id: 219003003)

3परन्तु हे यहोवा, तू तो मेरे चारों ओर मेरी ढाल है, तू मेरी महिमा और मेरे मस्तक का ऊँचा करनेवाला है।


## Psalms 3:4 (id: 219003004)

4मैं ऊँचे शब्द से यहोवा को पुकारता हूँ, और वह अपने पवित्र पर्वत पर से मुझे उत्तर देता है। (सेला)


## Psalms 3:5 (id: 219003005)

5मैं लेटकर सो गया; फिर जाग उठा, क्योंकि यहोवा मुझे सम्भालता है।


## Psalms 3:6 (id: 219003006)

6मैं उस भीड़ से नहीं डरता, जो मेरे विरुद्ध चारों ओर पाँति बाँधे खड़े हैं।


## Psalms 3:7 (id: 219003007)

7उठ, हे यहोवा! हे मेरे परमेश्वर मुझे बचा ले! क्योंकि तूने मेरे सब शत्रुओं के जबड़ों पर मारा है। और तूने दुष्टों के दाँत तोड़ डाले हैं।


## Psalms 3:8 (id: 219003008)

8उद्धार यहोवा ही की ओर से होता है; हे यहोवा तेरी आशीष तेरी प्रजा पर हो।


## Psalms 4:1 (id: 219004001)

1प्रधान बजानेवाले के लिये: तारवाले बाजों के साथ। दाऊद का भजन; हे मेरे धर्ममय परमेश्वर, जब मैं पुकारूँ तब तू मुझे उत्तर दे; जब मैं संकट में पड़ा तब तूने मुझे सहारा दिया। मुझ पर अनुग्रह कर और मेरी प्रार्थना सुन ले।


## Psalms 4:2 (id: 219004002)

2हे मनुष्यों, कब तक मेरी महिमा का अनादर होता रहेगा? तुम कब तक व्यर्थ बातों से प्रीति रखोगे और झूठी युक्ति की खोज में रहोगे? (सेला)


## Psalms 4:3 (id: 219004003)

3यह जान रखो कि यहोवा ने भक्त को अपने लिये अलग कर रखा है; जब मैं यहोवा को पुकारूँगा तब वह सुन लेगा।


## Psalms 4:4 (id: 219004004)

4काँपते रहो और पाप मत करो; अपने\-अपने बिछौने पर मन ही मन में ध्यान करो और चुपचाप रहो। (सेला)


## Psalms 4:5 (id: 219004005)

5धार्मिकता के बलिदान चढ़ाओ, और यहोवा पर भरोसा रखो।


## Psalms 4:6 (id: 219004006)

6बहुत से हैं जो कहते हैं, “कौन हमको कुछ भलाई दिखाएगा?” हे यहोवा, तू अपने मुख का प्रकाश हम पर चमका!


## Psalms 4:7 (id: 219004007)

7तूने मेरे मन में उससे कहीं अधिक आनन्द भर दिया है, जो उनको अन्न और दाखमधु की बढ़ती से होता है।


## Psalms 4:8 (id: 219004008)

8मैं शान्ति से लेट जाऊँगा और सो जाऊँगा; क्योंकि, हे यहोवा, केवल तू ही मुझ को निश्चिन्त रहने देता है।


## Psalms 5:1 (id: 219005001)

1प्रधान बजानेवाले के लिये: बांसुरियों के साथ, दाऊद का भजन; हे यहोवा, मेरे वचनों पर कान लगा; मेरे कराहने की ओर ध्यान लगा।


## Psalms 5:2 (id: 219005002)

2हे मेरे राजा, हे मेरे परमेश्वर, मेरी दुहाई पर ध्यान दे, क्योंकि मैं तुझी से प्रार्थना करता हूँ।


## Psalms 5:3 (id: 219005003)

3हे यहोवा, भोर को मेरी वाणी तुझे सुनाई देगी, मैं भोर को प्रार्थना करके तेरी बाट जोहूँगा।


## Psalms 5:4 (id: 219005004)

4क्योंकि तू ऐसा परमेश्वर है, जो दुष्टता से प्रसन्न नहीं होता; बुरे लोग तेरे साथ नहीं रह सकते।


## Psalms 5:5 (id: 219005005)

5घमण्डी तेरे सम्मुख खड़े होने न पाएँगे; तुझे सब अनर्थकारियों से घृणा है।


## Psalms 5:6 (id: 219005006)

6तू उनको जो झूठ बोलते हैं नाश करेगा; यहोवा तो हत्यारे और छली मनुष्य से घृणा करता है।


## Psalms 5:7 (id: 219005007)

7परन्तु मैं तो तेरी अपार करुणा के कारण तेरे भवन में आऊँगा, मैं तेरा भय मानकर तेरे पवित्र मन्दिर की ओर दण्डवत् करूँगा।


## Psalms 5:8 (id: 219005008)

8हे यहोवा, मेरे शत्रुओं के कारण अपने धार्मिकता के मार्ग में मेरी अगुआई कर; मेरे आगे\-आगे अपने सीधे मार्ग को दिखा।


## Psalms 5:9 (id: 219005009)

9क्योंकि उनके मुँह में कोई सच्चाई नहीं; उनके मन में निरी दुष्टता है। उनका गला खुली हुई कब्र है, वे अपनी जीभ से चिकनी चुपड़ी बातें करते हैं।


## Psalms 5:10 (id: 219005010)

10हे परमेश्वर तू उनको दोषी ठहरा; वे अपनी ही युक्तियों से आप ही गिर जाएँ; उनको उनके अपराधों की अधिकाई के कारण निकाल बाहर कर, क्योंकि उन्होंने तुझ से बलवा किया है।


## Psalms 5:11 (id: 219005011)

11परन्तु जितने तुझ में शरण लेते हैं वे सब आनन्द करें, वे सर्वदा ऊँचे स्वर से गाते रहें; क्योंकि तू उनकी रक्षा करता है, और जो तेरे नाम के प्रेमी हैं तुझ में प्रफुल्लित हों।


## Psalms 5:12 (id: 219005012)

12क्योंकि तू धर्मी को आशीष देगा; हे यहोवा, तू उसको ढाल के समान अपनी कृपा से घेरे रहेगा।


## Psalms 6:1 (id: 219006001)

1प्रधान बजानेवाले के लिये: तारवाले बाजों के साथ। खर्ज की राग में, दाऊद का भजन; हे यहोवा, तू मुझे अपने क्रोध में न डाँट, और न रोष में मुझे ताड़ना दे।


## Psalms 6:2 (id: 219006002)

2हे यहोवा, मुझ पर दया कर, क्योंकि मैं कुम्हला गया हूँ; हे यहोवा, मुझे चंगा कर, क्योंकि मेरी हड्डियों में बेचैनी है।


## Psalms 6:3 (id: 219006003)

3मेरा प्राण भी बहुत खेदित है। और तू, हे यहोवा, कब तक?


## Psalms 6:4 (id: 219006004)

4लौट आ, हे यहोवा, और मेरे प्राण बचा; अपनी करुणा के निमित्त मेरा उद्धार कर।


## Psalms 6:5 (id: 219006005)

5क्योंकि मृत्यु के बाद तेरा स्मरण नहीं होता; अधोलोक में कौन तेरा धन्यवाद करेगा?


## Psalms 6:6 (id: 219006006)

6मैं कराहते\-कराहते थक गया; मैं अपनी खाट आँसुओं से भिगोता हूँ; प्रति रात मेरा बिछौना भीगता है।


## Psalms 6:7 (id: 219006007)

7मेरी आँखें शोक से बैठी जाती हैं, और मेरे सब सतानेवालों के कारण वे धुँधला गई हैं।


## Psalms 6:8 (id: 219006008)

8हे सब अनर्थकारियों मेरे पास से दूर हो; क्योंकि यहोवा ने मेरे रोने का शब्द सुन लिया है।


## Psalms 6:9 (id: 219006009)

9यहोवा ने मेरा गिड़गिड़ाना सुना है; यहोवा मेरी प्रार्थना को ग्रहण भी करेगा।


## Psalms 6:10 (id: 219006010)

10मेरे सब शत्रु लज्जित होंगे और बहुत ही घबराएँगे; वे पराजित होकर पीछे हटेंगे, और एकाएक लज्जित होंगे।


## Psalms 7:1 (id: 219007001)

1दाऊद का शिग्गायोन नामक भजन जो बिन्यामीनी कूश की बातों के कारण यहोवा के सामने गाया; हे मेरे परमेश्वर यहोवा, मैं तुझ में शरण लेता हूँ; सब पीछा करनेवालों से मुझे बचा और छुटकारा दे,


## Psalms 7:2 (id: 219007002)

2ऐसा न हो कि वे मुझ को सिंह के समान फाड़कर टुकड़े\-टुकड़े कर डालें; और कोई मेरा छुड़ानेवाला न हो।


## Psalms 7:3 (id: 219007003)

3हे मेरे परमेश्वर यहोवा, यदि मैंने यह किया हो, यदि मेरे हाथों से कुटिल काम हुआ हो,


## Psalms 7:4 (id: 219007004)

4यदि मैंने अपने मेल रखनेवालों से भलाई के बदले बुराई की हो, या मैंने उसको जो अकारण मेरा बैरी था लूटा है


## Psalms 7:5 (id: 219007005)

5तो शत्रु मेरे प्राण का पीछा करके मुझे आ पकड़े, और मेरे प्राण को भूमि पर रौंदे, और मुझे अपमानित करके मिट्टी में मिला दे। (सेला)


## Psalms 7:6 (id: 219007006)

6हे यहोवा अपने क्रोध में उठ; क्रोध से भरे मेरे सतानेवाले के विरुद्ध तू खड़ा हो जा; मेरे लिये जाग! तूने न्याय की आज्ञा दे दी है।


## Psalms 7:7 (id: 219007007)

7देश\-देश के लोग तेरे चारों ओर इकट्ठे हुए है; तू फिर से उनके ऊपर विराजमान हो।


## Psalms 7:8 (id: 219007008)

8यहोवा जाति\-जाति का न्याय करता है; यहोवा मेरी धार्मिकता और खराई के अनुसार मेरा न्याय चुका दे।


## Psalms 7:9 (id: 219007009)

9भला हो कि दुष्टों की बुराई का अन्त हो जाए, परन्तु धर्मी को तू स्थिर कर; क्योंकि धर्मी परमेश्वर मन और मर्म का ज्ञाता है।


## Psalms 7:10 (id: 219007010)

10मेरी ढाल परमेश्वर के हाथ में है, वह सीधे मनवालों को बचाता है।


## Psalms 7:11 (id: 219007011)

11परमेश्वर धर्मी और न्यायी है, वरन् ऐसा परमेश्वर है जो प्रतिदिन क्रोध करता है।


## Psalms 7:12 (id: 219007012)

12यदि मनुष्य मन न फिराए तो वह अपनी तलवार पर सान चढ़ाएगा; और युद्ध के लिए अपना धनुष तैयार करेगा।


## Psalms 7:13 (id: 219007013)

13और उस मनुष्य के लिये उसने मृत्यु के हथियार तैयार कर लिए हैं: वह अपने तीरों को अग्निबाण बनाता है।


## Psalms 7:14 (id: 219007014)

14देख दुष्ट को अनर्थ काम की पीड़ाएँ हो रही हैं, उसको उत्पात का गर्भ है, और उससे झूठ का जन्म हुआ।


## Psalms 7:15 (id: 219007015)

15उसने गड्ढे खोदकर उसे गहरा किया, और जो खाई उसने बनाई थी उसमें वह आप ही गिरा।


## Psalms 7:16 (id: 219007016)

16उसका उत्पात पलटकर उसी के सिर पर पड़ेगा; और उसका उपद्रव उसी के माथे पर पड़ेगा।


## Psalms 7:17 (id: 219007017)

17मैं यहोवा के धर्म के अनुसार उसका धन्यवाद करूँगा, और परमप्रधान यहोवा के नाम का भजन गाऊँगा।


## Psalms 8:1 (id: 219008001)

1प्रधान बजानेवाले के लिये गित्तीत की राग पर दाऊद का भजन; हे यहोवा हमारे प्रभु, तेरा नाम सारी पृथ्वी पर क्या ही प्रतापमय है! तूने अपना वैभव स्वर्ग पर दिखाया है।


## Psalms 8:2 (id: 219008002)

2तूने अपने बैरियों के कारण बच्चों और शिशुओं के द्वारा अपनी प्रशंसा की है, ताकि तू शत्रु और पलटा लेनेवालों को रोक रखे।


## Psalms 8:3 (id: 219008003)

3जब मैं आकाश को, जो तेरे हाथों का कार्य है, और चन्द्रमा और तरागण को जो तूने नियुक्त किए हैं, देखता हूँ;


## Psalms 8:4 (id: 219008004)

4तो फिर मनुष्य क्या है कि तू उसका स्मरण रखे, और आदमी क्या है कि तू उसकी सुधि ले?


## Psalms 8:5 (id: 219008005)

5क्योंकि तूने उसको परमेश्वर से थोड़ा ही कम बनाया है, और महिमा और प्रताप का मुकुट उसके सिर पर रखा है।


## Psalms 8:6 (id: 219008006)

6तूने उसे अपने हाथों के कार्यों पर प्रभुता दी है; तूने उसके पाँव तले सब कुछ कर दिया है।


## Psalms 8:7 (id: 219008007)

7सब भेड़\-बकरी और गाय\-बैल और जितने वन पशु हैं,


## Psalms 8:8 (id: 219008008)

8आकाश के पक्षी और समुद्र की मछलियाँ, और जितने जीव\-जन्तु समुद्रों में चलते फिरते हैं।


## Psalms 8:9 (id: 219008009)

9हे यहोवा, हे हमारे प्रभु, तेरा नाम सारी पृथ्वी पर क्या ही प्रतापमय है।


## Psalms 9:1 (id: 219009001)

1प्रधान बजानेवाले के लिये मुतलबैयन कि राग पर दाऊद का भजन; हे यहोवा परमेश्वर मैं अपने पूर्ण मन से तेरा धन्यवाद करूँगा; मैं तेरे सब आश्चर्यकर्मों का वर्णन करूँगा।


## Psalms 9:2 (id: 219009002)

2मैं तेरे कारण आनन्दित और प्रफुल्लित होऊँगा, हे परमप्रधान, मैं तेरे नाम का भजन गाऊँगा।


## Psalms 9:3 (id: 219009003)

3मेरे शत्रु पराजित होकर पीछे हटते हैं, वे तेरे सामने से ठोकर खाकर नाश होते हैं।


## Psalms 9:4 (id: 219009004)

4तूने मेरे मुकद्दमे का न्याय मेरे पक्ष में किया है; तूने सिंहासन पर विराजमान होकर धार्मिकता से न्याय किया।


## Psalms 9:5 (id: 219009005)

5तूने जाति\-जाति को झिड़का और दुष्ट को नाश किया है; तूने उनका नाम अनन्तकाल के लिये मिटा दिया है।


## Psalms 9:6 (id: 219009006)

6शत्रु अनन्तकाल के लिये उजड़ गए हैं; उनके नगरों को तूने ढा दिया, और उनका नाम और निशान भी मिट गया है।


## Psalms 9:7 (id: 219009007)

7परन्तु यहोवा सदैव सिंहासन पर विराजमान है, उसने अपना सिंहासन न्याय के लिये सिद्ध किया है;


## Psalms 9:8 (id: 219009008)

8और वह जगत का न्याय धर्म से करेगा, वह देश\-देश के लोगों का मुकद्दमा खराई से निपटाएगा।


## Psalms 9:9 (id: 219009009)

9यहोवा पिसे हुओं के लिये ऊँचा गढ़ ठहरेगा, वह संकट के समय के लिये भी ऊँचा गढ़ ठहरेगा।


## Psalms 9:10 (id: 219009010)

10और तेरे नाम के जाननेवाले तुझ पर भरोसा रखेंगे, क्योंकि हे यहोवा तूने अपने खोजियों को त्याग नहीं दिया।


## Psalms 9:11 (id: 219009011)

11यहोवा जो सिय्योन में विराजमान है, उसका भजन गाओ! जाति\-जाति के लोगों के बीच में उसके महाकर्मों का प्रचार करो!


## Psalms 9:12 (id: 219009012)

12क्योंकि खून का पलटा लेनेवाला उनको स्मरण करता है; वह पिसे हुओं की दुहाई को नहीं भूलता।


## Psalms 9:13 (id: 219009013)

13हे यहोवा, मुझ पर दया कर। देख, मेरे बैरी मुझ पर अत्याचार कर रहे है, तू ही मुझे मृत्यु के फाटकों से बचा सकता है;


## Psalms 9:14 (id: 219009014)

14ताकि मैं सिय्योन के फाटकों के पास तेरे सब गुणों का वर्णन करूँ, और तेरे किए हुए उद्धार से मगन होऊँ।


## Psalms 9:15 (id: 219009015)

15अन्य जातिवालों ने जो गड्ढा खोदा था, उसी में वे आप गिर पड़े; जो जाल उन्होंने लगाया था, उसमें उन्हीं का पाँव फँस गया।


## Psalms 9:16 (id: 219009016)

16यहोवा ने अपने को प्रगट किया, उसने न्याय किया है; दुष्ट अपने किए हुए कामों में फँस जाता है। (हिग्गायोन, सेला)


## Psalms 9:17 (id: 219009017)

17दुष्ट अधोलोक में लौट जाएँगे, तथा वे सब जातियाँ भी जो परमेश्वर को भूल जाती है।


## Psalms 9:18 (id: 219009018)

18क्योंकि दरिद्र लोग अनन्तकाल तक बिसरे हुए न रहेंगे, और न तो नम्र लोगों की आशा सर्वदा के लिये नाश होगी।


## Psalms 9:19 (id: 219009019)

19हे यहोवा, उठ, मनुष्य प्रबल न होने पाए! जातियों का न्याय तेरे सम्मुख किया जाए।


## Psalms 9:20 (id: 219009020)

20हे यहोवा, उनको भय दिला! जातियाँ अपने को मनुष्यमात्र ही जानें। (सेला)


## Psalms 10:1 (id: 219010001)

1हे यहोवा तू क्यों दूर खड़ा रहता है? संकट के समय में क्यों छिपा रहता है?


## Psalms 10:2 (id: 219010002)

2दुष्टों के अहंकार के कारण दीन पर अत्याचार होते है; वे अपनी ही निकाली हुई युक्तियों में फँस जाएँ।


## Psalms 10:3 (id: 219010003)

3क्योंकि दुष्ट अपनी अभिलाषा पर घमण्ड करता है, और लोभी यहोवा को त्याग देता है और उसका तिरस्कार करता है।


## Psalms 10:4 (id: 219010004)

4दुष्ट अपने अहंकार में परमेश्वर को नहीं खोजता; उसका पूरा विचार यही है कि कोई परमेश्वर है ही नहीं।


## Psalms 10:5 (id: 219010005)

5वह अपने मार्ग पर दृढ़ता से बना रहता है; तेरे धार्मिकता के नियम उसकी दृष्टि से बहुत दूर ऊँचाई पर हैं, जितने उसके विरोधी हैं उन पर वह फुँकारता है।


## Psalms 10:6 (id: 219010006)

6वह अपने मन में कहता है कि “मैं कभी टलने का नहीं; मैं पीढ़ी से पीढ़ी तक दुःख से बचा रहूँगा।”


## Psalms 10:7 (id: 219010007)

7उसका मुँह श्राप और छल और धमकियों से भरा है; उत्पात और अनर्थ की बातें उसके मुँह में हैं।


## Psalms 10:8 (id: 219010008)

8वह गाँवों में घात में बैठा करता है, और गुप्त स्थानों में निर्दोष को घात करता है, उसकी आँखें लाचार की घात में लगी रहती है।


## Psalms 10:9 (id: 219010009)

9वह सिंह के समान झाड़ी में छिपकर घात में बैठाता है; वह दीन को पकड़ने के लिये घात लगाता है, वह दीन को जाल में फँसाकर पकड़ लेता है।


## Psalms 10:10 (id: 219010010)

10लाचार लोगों को कुचला और पीटा जाता है, वह उसके मजबूत जाल में गिर जाते हैं।


## Psalms 10:11 (id: 219010011)

11वह अपने मन में सोचता है, “परमेश्वर भूल गया, वह अपना मुँह छिपाता है; वह कभी नहीं देखेगा।”


## Psalms 10:12 (id: 219010012)

12उठ, हे यहोवा; हे परमेश्वर, अपना हाथ बढ़ा और न्याय कर; और दीनों को न भूल।


## Psalms 10:13 (id: 219010013)

13परमेश्वर को दुष्ट क्यों तुच्छ जानता है, और अपने मन में कहता है “तू लेखा न लेगा?”


## Psalms 10:14 (id: 219010014)

14तूने देख लिया है, क्योंकि तू उत्पात और उत्पीड़न पर दृष्टि रखता है, ताकि उसका पलटा अपने हाथ में रखे; लाचार अपने आपको तुझे सौंपता है; अनाथों का तू ही सहायक रहा है।


## Psalms 10:15 (id: 219010015)

15दुर्जन और दुष्ट की भुजा को तोड़ डाल; उनकी दुष्टता का लेखा ले, जब तक कि सब उसमें से दूर न हो जाए।


## Psalms 10:16 (id: 219010016)

16यहोवा अनन्तकाल के लिये महाराज है; उसके देश में से जाति\-जाति लोग नाश हो गए हैं।


## Psalms 10:17 (id: 219010017)

17हे यहोवा, तूने नम्र लोगों की अभिलाषा सुनी है; तू उनका मन दृढ़ करेगा, तू कान लगाकर सुनेगा


## Psalms 10:18 (id: 219010018)

18कि अनाथ और पिसे हुए का न्याय करे, ताकि मनुष्य जो मिट्टी से बना है फिर भय दिखाने न पाए।


## Psalms 11:1 (id: 219011001)

1प्रधान बजानेवाले के लिये दाऊद का भजन; मैं यहोवा में शरण लेता हूँ; तुम क्यों मेरे प्राण से कहते हो “पक्षी के समान अपने पहाड़ पर उड़ जा”;


## Psalms 11:2 (id: 219011002)

2क्योंकि देखो, दुष्ट अपना धनुष चढ़ाते हैं, और अपने तीर धनुष की डोरी पर रखते हैं, कि सीधे मनवालों पर अंधियारे में तीर चलाएँ।


## Psalms 11:3 (id: 219011003)

3यदि नींवें ढा दी जाएँ तो धर्मी क्या कर सकता है?


## Psalms 11:4 (id: 219011004)

4यहोवा अपने पवित्र भवन में है; यहोवा का सिंहासन स्वर्ग में है; उसकी आँखें मनुष्य की सन्तान को नित देखती रहती हैं और उसकी पलकें उनको जाँचती हैं।


## Psalms 11:5 (id: 219011005)

5यहोवा धर्मी और दुष्ट दोनों को परखता है, परन्तु जो उपद्रव से प्रीति रखते हैं उनसे वह घृणा करता है।


## Psalms 11:6 (id: 219011006)

6वह दुष्टों पर आग और गन्धक बरसाएगा; और प्रचण्ड लूह उनके कटोरों में बाँट दी जाएँगी।


## Psalms 11:7 (id: 219011007)

7क्योंकि यहोवा धर्मी है, वह धार्मिकता के ही कामों से प्रसन्न रहता है; धर्मी जन उसका दर्शन पाएँगे।


## Psalms 12:1 (id: 219012001)

1प्रधान बजानेवाले के लिये खर्ज की राग में दाऊद का भजन; हे यहोवा बचा ले, क्योंकि एक भी भक्त नहीं रहा; मनुष्यों में से विश्वासयोग्य लोग लुप्त‍ हो गए हैं।


## Psalms 12:2 (id: 219012002)

2प्रत्येक मनुष्य अपने पड़ोसी से झूठी बातें कहता है; वे चापलूसी के होठों से दो रंगी बातें करते हैं।


## Psalms 12:3 (id: 219012003)

3यहोवा सब चापलूस होठों को और उस जीभ को जिससे बड़ा बोल निकलता है काट डालेगा।


## Psalms 12:4 (id: 219012004)

4वे कहते हैं, “हम अपनी जीभ ही से जीतेंगे, हमारे होंठ हमारे ही वश में हैं; हम पर कौन शासन कर सकेगा?”


## Psalms 12:5 (id: 219012005)

5दीन लोगों के लुट जाने, और दरिद्रों के कराहने के कारण, यहोवा कहता है, “अब मैं उठूँगा, जिस पर वे फुँकारते हैं उसे मैं चैन विश्राम दूँगा।”


## Psalms 12:6 (id: 219012006)

6यहोवा का वचन पवित्र है, उस चाँदी के समान जो भट्ठी में मिट्टी पर ताई गई, और सात बार निर्मल की गई हो।


## Psalms 12:7 (id: 219012007)

7तू ही हे यहोवा उनकी रक्षा करेगा, उनको इस काल के लोगों से सर्वदा के लिये बचाए रखेगा।


## Psalms 12:8 (id: 219012008)

8जब मनुष्यों में बुराई का आदर होता है, तब दुष्ट लोग चारों ओर अकड़ते फिरते हैं।


## Psalms 13:1 (id: 219013001)

1प्रधान बजानेवाले के लिये दाऊद का भजन; हे परमेश्वर, तू कब तक? क्या सदैव मुझे भूला रहेगा? तू कब तक अपना मुखड़ा मुझसे छिपाए रखेगा?


## Psalms 13:2 (id: 219013002)

2मैं कब तक अपने मन ही मन में युक्तियाँ करता रहूँ, और दिन भर अपने हृदय में दुःखित रहा करूँ?, कब तक मेरा शत्रु मुझ पर प्रबल रहेगा?


## Psalms 13:3 (id: 219013003)

3हे मेरे परमेश्वर यहोवा, मेरी ओर ध्यान दे और मुझे उत्तर दे, मेरी आँखों में ज्योति आने दे, नहीं तो मुझे मृत्यु की नींद आ जाएगी;


## Psalms 13:4 (id: 219013004)

4ऐसा न हो कि मेरा शत्रु कहे, “मैं उस पर प्रबल हो गया;” और ऐसा न हो कि जब मैं डगमगाने लगूँ तो मेरे शत्रु मगन हों।


## Psalms 13:5 (id: 219013005)

5परन्तु मैंने तो तेरी करुणा पर भरोसा रखा है; मेरा हृदय तेरे उद्धार से मगन होगा।


## Psalms 13:6 (id: 219013006)

6मैं यहोवा के नाम का भजन गाऊँगा, क्योंकि उसने मेरी भलाई की है।


## Psalms 14:1 (id: 219014001)

1प्रधान बजानेवाले के लिये दाऊद का भजन; मूर्ख ने अपने मन में कहा है, “कोई परमेश्वर है ही नहीं।” वे बिगड़ गए, उन्होंने घिनौने काम किए हैं, कोई सुकर्मी नहीं।


## Psalms 14:2 (id: 219014002)

2यहोवा ने स्वर्ग में से मनुष्यों पर दृष्टि की है कि देखे कि कोई बुद्धिमान, कोई यहोवा का खोजी है या नहीं।


## Psalms 14:3 (id: 219014003)

3वे सब के सब भटक गए, वे सब भ्रष्ट हो गए; कोई सुकर्मी नहीं, एक भी नहीं।


## Psalms 14:4 (id: 219014004)

4क्या किसी अनर्थकारी को कुछ भी ज्ञान नहीं रहता, जो मेरे लोगों को ऐसे खा जाते हैं जैसे रोटी, और यहोवा का नाम नहीं लेते?


## Psalms 14:5 (id: 219014005)

5वहाँ उन पर भय छा गया, क्योंकि परमेश्वर धर्मी लोगों के बीच में निरन्तर रहता है।


## Psalms 14:6 (id: 219014006)

6तुम तो दीन की युक्ति की हँसी उड़ाते हो परन्तु यहोवा उसका शरणस्थान है।


## Psalms 14:7 (id: 219014007)

7भला हो कि इस्राएल का उद्धार सिय्योन से प्रगट होता! जब यहोवा अपनी प्रजा को दासत्व से लौटा ले आएगा, तब याकूब मगन और इस्राएल आनन्दित होगा।


## Psalms 15:1 (id: 219015001)

1दाऊद का भजन; हे यहोवा तेरे तम्बू में कौन रहेगा? तेरे पवित्र पर्वत पर कौन बसने पाएगा?


## Psalms 15:2 (id: 219015002)

2वह जो सिधाई से चलता और धर्म के काम करता है, और हृदय से सच बोलता है;


## Psalms 15:3 (id: 219015003)

3जो अपनी जीभ से अपमान नहीं करता, और न अन्य लोगों की बुराई करता, और न अपने पड़ोसी का अपमान सुनता है;


## Psalms 15:4 (id: 219015004)

4वह जिसकी दृष्टि में निकम्मा मनुष्य तुच्छ है, पर जो यहोवा के डरवैयों का आदर करता है, जो शपथ खाकर बदलता नहीं चाहे हानि उठानी पड़े;


## Psalms 15:5 (id: 219015005)

5जो अपना रुपया ब्याज पर नहीं देता, और निर्दोष की हानि करने के लिये घूस नहीं लेता है। जो कोई ऐसी चाल चलता है वह कभी न डगमगाएगा।


## Psalms 16:1 (id: 219016001)

1दाऊद का मिक्ताम; हे परमेश्वर मेरी रक्षा कर, क्योंकि मैं तेरा ही शरणागत हूँ।


## Psalms 16:2 (id: 219016002)

2मैंने यहोवा से कहा, “तू ही मेरा प्रभु है; तेरे सिवा मेरी भलाई कहीं नहीं।”


## Psalms 16:3 (id: 219016003)

3पृथ्वी पर जो पवित्र लोग हैं, वे ही आदर के योग्य हैं, और उन्हीं से मैं प्रसन्न हूँ।


## Psalms 16:4 (id: 219016004)

4जो पराए देवता के पीछे भागते हैं उनका दुःख बढ़ जाएगा; मैं उन्हें लहूवाले अर्घ नहीं चढ़ाऊँगा और उनका नाम अपने होठों से नहीं लूँगा।


## Psalms 16:5 (id: 219016005)

5यहोवा तू मेरा चुना हुआ भाग और मेरा कटोरा है; मेरे भाग को तू स्थिर रखता है।


## Psalms 16:6 (id: 219016006)

6मेरे लिये माप की डोरी मनभावने स्थान में पड़ी, और मेरा भाग मनभावना है।


## Psalms 16:7 (id: 219016007)

7मैं यहोवा को धन्य कहता हूँ, क्योंकि उसने मुझे सम्मति दी है; वरन् मेरा मन भी रात में मुझे शिक्षा देता है।


## Psalms 16:8 (id: 219016008)

8मैंने यहोवा को निरन्तर अपने सम्मुख रखा है: इसलिए कि वह मेरे दाहिने हाथ रहता है मैं कभी न डगमगाऊँगा।


## Psalms 16:9 (id: 219016009)

9इस कारण मेरा हृदय आनन्दित और मेरी आत्मा मगन हुई; मेरा शरीर भी चैन से रहेगा।


## Psalms 16:10 (id: 219016010)

10क्योंकि तू मेरे प्राण को अधोलोक में न छोड़ेगा, न अपने पवित्र भक्त को कब्र में सड़ने देगा।


## Psalms 16:11 (id: 219016011)

11तू मुझे जीवन का रास्ता दिखाएगा; तेरे निकट आनन्द की भरपूरी है, तेरे दाहिने हाथ में सुख सर्वदा बना रहता है।


## Psalms 17:1 (id: 219017001)

1दाऊद की प्रार्थना; हे यहोवा परमेश्वर सच्चाई के वचन सुन, मेरी पुकार की ओर ध्यान दे मेरी प्रार्थना की ओर जो निष्कपट मुँह से निकलती है कान लगा!


## Psalms 17:2 (id: 219017002)

2मेरे मुकद्दमे का निर्णय तेरे सम्मुख हो! तेरी आँखें न्याय पर लगी रहें!


## Psalms 17:3 (id: 219017003)

3यदि तू मेरे हृदय को जाँचता; यदि तू रात को मेरा परीक्षण करता, यदि तू मुझे परखता तो कुछ भी खोटापन नहीं पाता; मेरे मुँह से अपराध की बात नहीं निकलेगी।


## Psalms 17:4 (id: 219017004)

4मानवीय कामों में मैंने तेरे मुँह के वचनों के द्वारा अधर्मियों के मार्ग से स्वयं को बचाए रखा।


## Psalms 17:5 (id: 219017005)

5मेरे पाँव तेरे पथों में स्थिर रहे, फिसले नहीं।


## Psalms 17:6 (id: 219017006)

6हे परमेश्वर, मैंने तुझ से प्रार्थना की है, क्योंकि तू मुझे उत्तर देगा। अपना कान मेरी ओर लगाकर मेरी विनती सुन ले।


## Psalms 17:7 (id: 219017007)

7तू जो अपने दाहिने हाथ के द्वारा अपने शरणागतों को उनके विरोधियों से बचाता है, अपनी अद्भुत करुणा दिखा।


## Psalms 17:8 (id: 219017008)

8अपनी आँखों की पुतली के समान सुरक्षित रख; अपने पंखों के तले मुझे छिपा रख,


## Psalms 17:9 (id: 219017009)

9उन दुष्टों से जो मुझ पर अत्याचार करते हैं, मेरे प्राण के शत्रुओं से जो मुझे घेरे हुए हैं।


## Psalms 17:10 (id: 219017010)

10उन्होंने अपने हृदयों को कठोर किया है; उनके मुँह से घमण्ड की बातें निकलती हैं।


## Psalms 17:11 (id: 219017011)

11उन्होंने पग\-पग पर मुझ को घेरा है; वे मुझ को भूमि पर पटक देने के लिये घात लगाए हुए हैं।


## Psalms 17:12 (id: 219017012)

12वह उस सिंह के समान है जो अपने शिकार की लालसा करता है, और जवान सिंह के समान घात लगाने के स्थानों में बैठा रहता है।


## Psalms 17:13 (id: 219017013)

13उठ, हे यहोवा! उसका सामना कर और उसे पटक दे! अपनी तलवार के बल से मेरे प्राण को दुष्ट से बचा ले।


## Psalms 17:14 (id: 219017014)

14अपना हाथ बढ़ाकर हे यहोवा, मुझे मनुष्यों से बचा, अर्थात् सांसारिक मनुष्यों से जिनका भाग इसी जीवन में है, और जिनका पेट तू अपने भण्डार से भरता है। वे बाल\-बच्चों से सन्तुष्ट हैं; और शेष सम्पत्ति अपने बच्चों के लिये छोड़ जाते हैं।


## Psalms 17:15 (id: 219017015)

15परन्तु मैं तो धर्मी होकर तेरे मुख का दर्शन करूँगा जब मैं जागूँगा तब तेरे स्वरूप से सन्तुष्ट होऊँगा।


## Psalms 18:1 (id: 219018001)

1प्रधान बजानेवाले के लिये। यहोवा के दास दाऊद का गीत, जिसके वचन उसने यहोवा के लिये उस समय गाया जब यहोवा ने उसको उसके सारे शत्रुओं के हाथ से, और शाऊल के हाथ से बचाया था, उसने कहा; हे यहोवा, हे मेरे बल, मैं तुझ से प्रेम करता हूँ।


## Psalms 18:2 (id: 219018002)

2यहोवा मेरी चट्टान, और मेरा गढ़ और मेरा छुड़ानेवाला है; मेरा परमेश्वर, मेरी चट्टान है, जिसका मैं शरणागत हूँ, वह मेरी ढाल और मेरी उद्धार का सींग, और मेरा ऊँचा गढ़ है।


## Psalms 18:3 (id: 219018003)

3मैं यहोवा को जो स्तुति के योग्य है पुकारूँगा; इस प्रकार मैं अपने शत्रुओं से बचाया जाऊँगा।


## Psalms 18:4 (id: 219018004)

4मृत्यु की रस्सियों से मैं चारों ओर से घिर गया हूँ, और अधर्म की बाढ़ ने मुझ को भयभीत कर दिया;


## Psalms 18:5 (id: 219018005)

5अधोलोक की रस्सियाँ मेरे चारों ओर थीं, और मृत्यु के फंदे मुझ पर आए थे।


## Psalms 18:6 (id: 219018006)

6अपने संकट में मैंने यहोवा परमेश्वर को पुकारा; मैंने अपने परमेश्वर की दुहाई दी। और उसने अपने मन्दिर में से मेरी वाणी सुनी। और मेरी दुहाई उसके पास पहुँचकर उसके कानों में पड़ी।


## Psalms 18:7 (id: 219018007)

7तब पृथ्वी हिल गई, और काँप उठी और पहाड़ों की नींव कँपित होकर हिल गई क्योंकि वह अति क्रोधित हुआ था।


## Psalms 18:8 (id: 219018008)

8उसके नथनों से धुआँ निकला, और उसके मुँह से आग निकलकर भस्म करने लगी; जिससे कोएले दहक उठे।


## Psalms 18:9 (id: 219018009)

9वह स्वर्ग को नीचे झुकाकर उतर आया; और उसके पाँवों तले घोर अंधकार था।


## Psalms 18:10 (id: 219018010)

10और वह करूब पर सवार होकर उड़ा, वरन् पवन के पंखों पर सवारी करके वेग से उड़ा।


## Psalms 18:11 (id: 219018011)

11उसने अंधियारे को अपने छिपने का स्थान और अपने चारों ओर आकाश की काली घटाओं का मण्डप बनाया।


## Psalms 18:12 (id: 219018012)

12उसके आगे बिजली से, ओले और अंगारे गिर पड़े।


## Psalms 18:13 (id: 219018013)

13तब यहोवा आकाश में गरजा, परमप्रधान ने अपनी वाणी सुनाई और ओले और अंगारों को भेजा।


## Psalms 18:14 (id: 219018014)

14उसने अपने तीर चला\-चलाकर शत्रुओं को तितर\-बितर किया; वरन् बिजलियाँ गिरा गिराकर उनको परास्त किया।


## Psalms 18:15 (id: 219018015)

15तब जल के नाले देख पड़े, और जगत की नींव प्रगट हुई, यह तो यहोवा तेरी डाँट से, और तेरे नथनों की साँस की झोंक से हुआ।


## Psalms 18:16 (id: 219018016)

16उसने ऊपर से हाथ बढ़ाकर मुझे थाम लिया, और गहरे जल में से खींच लिया।


## Psalms 18:17 (id: 219018017)

17उसने मेरे बलवन्त शत्रु से, और उनसे जो मुझसे घृणा करते थे, मुझे छुड़ाया; क्योंकि वे अधिक सामर्थी थे।


## Psalms 18:18 (id: 219018018)

18मेरे संकट के दिन वे मेरे विरुद्ध आए परन्तु यहोवा मेरा आश्रय था।


## Psalms 18:19 (id: 219018019)

19और उसने मुझे निकालकर चौड़े स्थान में पहुँचाया, उसने मुझ को छुड़ाया, क्योंकि वह मुझसे प्रसन्न था।


## Psalms 18:20 (id: 219018020)

20यहोवा ने मुझसे मेरी धार्मिकता के अनुसार व्यवहार किया; और मेरे हाथों की शुद्धता के अनुसार उसने मुझे बदला दिया।


## Psalms 18:21 (id: 219018021)

21क्योंकि मैं यहोवा के मार्गों पर चलता रहा, और दुष्टता के कारण अपने परमेश्वर से दूर न हुआ।


## Psalms 18:22 (id: 219018022)

22क्योंकि उसके सारे निर्णय मेरे सम्मुख बने रहे और मैंने उसकी विधियों को न त्यागा।


## Psalms 18:23 (id: 219018023)

23और मैं उसके सम्मुख सिद्ध बना रहा, और अधर्म से अपने को बचाए रहा।


## Psalms 18:24 (id: 219018024)

24यहोवा ने मुझे मेरी धार्मिकता के अनुसार बदला दिया, और मेरे हाथों की उस शुद्धता के अनुसार जिसे वह देखता था।


## Psalms 18:25 (id: 219018025)

25विश्वासयोग्य के साथ तू अपने को विश्वासयोग्य दिखाता; और खरे पुरुष के साथ तू अपने को खरा दिखाता है।


## Psalms 18:26 (id: 219018026)

26शुद्ध के साथ तू अपने को शुद्ध दिखाता, और टेढ़े के साथ तू तिरछा बनता है।


## Psalms 18:27 (id: 219018027)

27क्योंकि तू दीन लोगों को तो बचाता है; परन्तु घमण्ड भरी आँखों को नीची करता है।


## Psalms 18:28 (id: 219018028)

28हाँ, तू ही मेरे दीपक को जलाता है; मेरा परमेश्वर यहोवा मेरे अंधियारे को उजियाला कर देता है।


## Psalms 18:29 (id: 219018029)

29क्योंकि तेरी सहायता से मैं सेना पर धावा करता हूँ; और अपने परमेश्वर की सहायता से शहरपनाह को लाँघ जाता हूँ।


## Psalms 18:30 (id: 219018030)

30परमेश्वर का मार्ग सिद्ध है; यहोवा का वचन ताया हुआ है; वह अपने सब शरणागतों की ढाल है।


## Psalms 18:31 (id: 219018031)

31यहोवा को छोड़ क्या कोई परमेश्वर है? हमारे परमेश्वर को छोड़ क्या और कोई चट्टान है?


## Psalms 18:32 (id: 219018032)

32यह वही परमेश्वर है, जो सामर्थ्य से मेरा कमरबन्ध बाँधता है, और मेरे मार्ग को सिद्ध करता है।


## Psalms 18:33 (id: 219018033)

33वही मेरे पैरों को हिरनी के पैरों के समान बनाता है, और मुझे ऊँचे स्थानों पर खड़ा करता है।


## Psalms 18:34 (id: 219018034)

34वह मेरे हाथों को युद्ध करना सिखाता है, इसलिए मेरी बाहों से पीतल का धनुष झुक जाता है।


## Psalms 18:35 (id: 219018035)

35तूने मुझ को अपने बचाव की ढाल दी है, तू अपने दाहिने हाथ से मुझे सम्भाले हुए है, और तेरी नम्रता ने मुझे महान बनाया है।


## Psalms 18:36 (id: 219018036)

36तूने मेरे पैरों के लिये स्थान चौड़ा कर दिया, और मेरे पैर नहीं फिसले।


## Psalms 18:37 (id: 219018037)

37मैं अपने शत्रुओं का पीछा करके उन्हें पकड़ लूँगा; और जब तक उनका अन्त न करूँ तब तक न लौटूँगा।


## Psalms 18:38 (id: 219018038)

38मैं उन्हें ऐसा बेधूँगा कि वे उठ न सकेंगे; वे मेरे पाँवों के नीचे गिर जाएंगे।


## Psalms 18:39 (id: 219018039)

39क्योंकि तूने युद्ध के लिये मेरी कमर में शक्ति का पटुका बाँधा है; और मेरे विरोधियों को मेरे सम्मुख नीचा कर दिया।


## Psalms 18:40 (id: 219018040)

40तूने मेरे शत्रुओं की पीठ मेरी ओर फेर दी; ताकि मैं उनको काट डालूँ जो मुझसे द्वेष रखते हैं।


## Psalms 18:41 (id: 219018041)

41उन्होंने दुहाई तो दी परन्तु उन्हें कोई बचानेवाला न मिला, उन्होंने यहोवा की भी दुहाई दी, परन्तु उसने भी उनको उत्तर न दिया।


## Psalms 18:42 (id: 219018042)

42तब मैंने उनको कूट कूटकर पवन से उड़ाई हुई धूल के समान कर दिया; मैंने उनको मार्ग के कीचड़ के समान निकाल फेंका।


## Psalms 18:43 (id: 219018043)

43तूने मुझे प्रजा के झगड़ों से भी छुड़ाया; तूने मुझे अन्यजातियों का प्रधान बनाया है; जिन लोगों को मैं जानता भी न था वे मेरी सेवा करते है।


## Psalms 18:44 (id: 219018044)

44मेरा नाम सुनते ही वे मेरी आज्ञा का पालन करेंगे; परदेशी मेरे वश में हो जाएँगे।


## Psalms 18:45 (id: 219018045)

45परदेशी मुर्झा जाएँगे, और अपने किलों में से थरथराते हुए निकलेंगे।


## Psalms 18:46 (id: 219018046)

46यहोवा परमेश्वर जीवित है; मेरी चट्टान धन्य है; और मेरे मुक्तिदाता परमेश्वर की बड़ाई हो।


## Psalms 18:47 (id: 219018047)

47धन्य है मेरा पलटा लेनेवाला परमेश्वर! जिसने देश\-देश के लोगों को मेरे वश में कर दिया है;


## Psalms 18:48 (id: 219018048)

48और मुझे मेरे शत्रुओं से छुड़ाया है; तू मुझ को मेरे विरोधियों से ऊँचा करता, और उपद्रवी पुरुष से बचाता है।


## Psalms 18:49 (id: 219018049)

49इस कारण मैं जाति\-जाति के सामने तेरा धन्यवाद करूँगा, और तेरे नाम का भजन गाऊँगा।


## Psalms 18:50 (id: 219018050)

50वह अपने ठहराए हुए राजा को महान विजय देता है, वह अपने अभिषिक्त दाऊद पर और उसके वंश पर युगानुयुग करुणा करता रहेगा।


## Psalms 19:1 (id: 219019001)

1प्रधान बजानेवाले के लिये दाऊद का भजन; आकाश परमेश्वर की महिमा वर्णन करता है; और आकाशमण्डल उसकी हस्तकला को प्रगट करता है।


## Psalms 19:2 (id: 219019002)

2दिन से दिन बातें करता है, और रात को रात ज्ञान सिखाती है।


## Psalms 19:3 (id: 219019003)

3न तो कोई बोली है और न कोई भाषा; जहाँ उनका शब्द सुनाई नहीं देता है।


## Psalms 19:4 (id: 219019004)

4फिर भी उनका स्वर सारी पृथ्वी पर गूँज गया है, और उनका वचन जगत की छोर तक पहुँच गया है। उनमें उसने सूर्य के लिये एक मण्डप खड़ा किया है,


## Psalms 19:5 (id: 219019005)

5जो दुल्हे के समान अपने कक्ष से निकलता है। वह शूरवीर के समान अपनी दौड़ दौड़ने में हर्षित होता है।


## Psalms 19:6 (id: 219019006)

6वह आकाश की एक छोर से निकलता है, और वह उसकी दूसरी छोर तक चक्कर मारता है; और उसकी गर्मी से कोई नहीं बच पाता।


## Psalms 19:7 (id: 219019007)

7यहोवा की व्यवस्था खरी है, वह प्राण को बहाल कर देती है; यहोवा के नियम विश्वासयोग्य हैं, बुद्धिहीन लोगों को बुद्धिमान बना देते हैं;


## Psalms 19:8 (id: 219019008)

8यहोवा के उपदेश सिद्ध हैं, हृदय को आनन्दित कर देते हैं; यहोवा की आज्ञा निर्मल है, वह आँखों में ज्योति ले आती है;


## Psalms 19:9 (id: 219019009)

9यहोवा का भय पवित्र है, वह अनन्तकाल तक स्थिर रहता है; यहोवा के नियम सत्य और पूरी रीति से धर्ममय हैं।


## Psalms 19:10 (id: 219019010)

10वे तो सोने से और बहुत कुन्दन से भी बढ़कर मनोहर हैं; वे मधु से और छत्ते से टपकनेवाले मधु से भी बढ़कर मधुर हैं।


## Psalms 19:11 (id: 219019011)

11उन्हीं से तेरा दास चिताया जाता है; उनके पालन करने से बड़ा ही प्रतिफल मिलता है।


## Psalms 19:12 (id: 219019012)

12अपनी गलतियों को कौन समझ सकता है? मेरे गुप्त पापों से तू मुझे पवित्र कर।


## Psalms 19:13 (id: 219019013)

13तू अपने दास को ढिठाई के पापों से भी बचाए रख; वह मुझ पर प्रभुता करने न पाएँ! तब मैं सिद्ध हो जाऊँगा, और बड़े अपराधों से बचा रहूँगा।


## Psalms 19:14 (id: 219019014)

14हे यहोवा परमेश्वर, मेरी चट्टान और मेरे उद्धार करनेवाले, मेरे मुँह के वचन और मेरे हृदय का ध्यान तेरे सम्मुख ग्रहणयोग्य हों।


## Psalms 20:1 (id: 219020001)

1प्रधान बजानेवाले के लिये दाऊद का भजन; संकट के दिन यहोवा तेरी सुन ले! याकूब के परमेश्वर का नाम तुझे ऊँचे स्थान पर नियुक्त करे!


## Psalms 20:2 (id: 219020002)

2वह पवित्रस्थान से तेरी सहायता करे, और सिय्योन से तुझे सम्भाल ले!


## Psalms 20:3 (id: 219020003)

3वह तेरे सब भेंटों को स्मरण करे, और तेरे होमबलि को ग्रहण करे। (सेला)


## Psalms 20:4 (id: 219020004)

4वह तेरे मन की इच्छा को पूरी करे, और तेरी सारी युक्ति को सफल करे!


## Psalms 20:5 (id: 219020005)

5तब हम तेरे उद्धार के कारण ऊँचे स्वर से हर्षित होकर गाएँगे, और अपने परमेश्वर के नाम से झण्डे खड़े करेंगे। यहोवा तेरे सारे निवेदन स्वीकार करे।


## Psalms 20:6 (id: 219020006)

6अब मैं जान गया कि यहोवा अपने अभिषिक्त को बचाएगा; वह अपने पवित्र स्वर्ग से, अपने दाहिने हाथ के उद्धार के सामर्थ्य से, उसको उत्तर देगा।


## Psalms 20:7 (id: 219020007)

7किसी को रथों पर, और किसी को घोड़ों पर भरोसा है, परन्तु हम तो अपने परमेश्वर यहोवा ही का नाम लेंगे।


## Psalms 20:8 (id: 219020008)

8वे तो झुक गए और गिर पड़े: परन्तु हम उठे और सीधे खड़े हैं।


## Psalms 20:9 (id: 219020009)

9हे यहोवा, राजा को छुड़ा; जब हम तुझे पुकारें तब हमारी सहायता कर।


## Psalms 21:1 (id: 219021001)

1प्रधान बजानेवाले के लिये दाऊद का भजन; हे यहोवा तेरी सामर्थ्य से राजा आनन्दित होगा; और तेरे किए हुए उद्धार से वह अति मगन होगा।


## Psalms 21:2 (id: 219021002)

2तूने उसके मनोरथ को पूरा किया है, और उसके मुँह की विनती को तूने अस्वीकार नहीं किया। (सेला)


## Psalms 21:3 (id: 219021003)

3क्योंकि तू उत्तम आशीषें देता हुआ उससे मिलता है और तू उसके सिर पर कुन्दन का मुकुट पहनाता है।


## Psalms 21:4 (id: 219021004)

4उसने तुझ से जीवन माँगा, और तूने जीवनदान दिया; तूने उसको युगानुयुग का जीवन दिया है।


## Psalms 21:5 (id: 219021005)

5तेरे उद्धार के कारण उसकी महिमा अधिक है; तू उसको वैभव और ऐश्वर्य से आभूषित कर देता है।


## Psalms 21:6 (id: 219021006)

6क्योंकि तूने उसको सर्वदा के लिये आशीषित किया है; तू अपने सम्मुख उसको हर्ष और आनन्द से भर देता है।


## Psalms 21:7 (id: 219021007)

7क्योंकि राजा का भरोसा यहोवा के ऊपर है; और परमप्रधान की करुणा से वह कभी नहीं टलने का।


## Psalms 21:8 (id: 219021008)

8तेरा हाथ तेरे सब शत्रुओं को ढूँढ़ निकालेगा, तेरा दाहिना हाथ तेरे सब बैरियों का पता लगा लेगा।


## Psalms 21:9 (id: 219021009)

9तू अपने मुख के सम्मुख उन्हें जलते हुए भट्ठे के समान जलाएगा। यहोवा अपने क्रोध में उन्हें निगल जाएगा, और आग उनको भस्म कर डालेगी।


## Psalms 21:10 (id: 219021010)

10तू उनके फलों को पृथ्वी पर से, और उनके वंश को मनुष्यों में से नष्ट करेगा।


## Psalms 21:11 (id: 219021011)

11क्योंकि उन्होंने तेरी हानि ठानी है, उन्होंने ऐसी युक्ति निकाली है जिसे वे पूरी न कर सकेंगे।


## Psalms 21:12 (id: 219021012)

12क्योंकि तू अपना धनुष उनके विरुद्ध चढ़ाएगा, और वे पीठ दिखाकर भागेंगे।


## Psalms 21:13 (id: 219021013)

13हे यहोवा, अपनी सामर्थ्य में महान हो; और हम गा गाकर तेरे पराक्रम का भजन सुनाएँगे।


## Psalms 22:1 (id: 219022001)

1प्रधान बजानेवाले के लिये अभ्येलेरशर राग में दाऊद का भजन; हे मेरे परमेश्वर, हे मेरे परमेश्वर, तूने मुझे क्यों छोड़ दिया? तू मेरी पुकार से और मेरी सहायता करने से क्यों दूर रहता है? मेरा उद्धार कहाँ है?


## Psalms 22:2 (id: 219022002)

2हे मेरे परमेश्वर, मैं दिन को पुकारता हूँ परन्तु तू उत्तर नहीं देता; और रात को भी मैं चुप नहीं रहता।


## Psalms 22:3 (id: 219022003)

3परन्तु तू जो इस्राएल की स्तुति के सिंहासन पर विराजमान है, तू तो पवित्र है।


## Psalms 22:4 (id: 219022004)

4हमारे पुरखा तुझी पर भरोसा रखते थे; वे भरोसा रखते थे, और तू उन्हें छुड़ाता था।


## Psalms 22:5 (id: 219022005)

5उन्होंने तेरी दुहाई दी और तूने उनको छुड़ाया वे तुझी पर भरोसा रखते थे और कभी लज्जित न हुए।


## Psalms 22:6 (id: 219022006)

6परन्तु मैं तो कीड़ा हूँ, मनुष्य नहीं; मनुष्यों में मेरी नामधराई है, और लोगों में मेरा अपमान होता है।


## Psalms 22:7 (id: 219022007)

7वह सब जो मुझे देखते हैं मेरा ठट्ठा करते हैं, और होंठ बिचकाते और यह कहते हुए सिर हिलाते हैं,


## Psalms 22:8 (id: 219022008)

8वे कहते है “वह यहोवा पर भरोसा करता है, यहोवा उसको छुड़ाए, वह उसको उबारे क्योंकि वह उससे प्रसन्न है।”


## Psalms 22:9 (id: 219022009)

9परन्तु तू ही ने मुझे गर्भ से निकाला; जब मैं दूध पीता बच्चा था, तब ही से तूने मुझे भरोसा रखना सिखाया।


## Psalms 22:10 (id: 219022010)

10मैं जन्मते ही तुझी पर छोड़ दिया गया, माता के गर्भ ही से तू मेरा परमेश्वर है।


## Psalms 22:11 (id: 219022011)

11मुझसे दूर न हो क्योंकि संकट निकट है, और कोई सहायक नहीं।


## Psalms 22:12 (id: 219022012)

12बहुत से सांडों ने मुझे घेर लिया है, बाशान के बलवन्त साँड़ मेरे चारों ओर मुझे घेरे हुए है।


## Psalms 22:13 (id: 219022013)

13वे फाड़ने और गरजनेवाले सिंह के समान मुझ पर अपना मुँह पसारे हुए है।


## Psalms 22:14 (id: 219022014)

14मैं जल के समान बह गया, और मेरी सब हड्डियों के जोड़ उखड़ गए: मेरा हृदय मोम हो गया, वह मेरी देह के भीतर पिघल गया।


## Psalms 22:15 (id: 219022015)

15मेरा बल टूट गया, मैं ठीकरा हो गया; और मेरी जीभ मेरे तालू से चिपक गई; और तू मुझे मारकर मिट्टी में मिला देता है।


## Psalms 22:16 (id: 219022016)

16क्योंकि कुत्तों ने मुझे घेर लिया है; कुकर्मियों की मण्डली मेरे चारों ओर मुझे घेरे हुए है; वह मेरे हाथ और मेरे पैर छेदते हैं।


## Psalms 22:17 (id: 219022017)

17मैं अपनी सब हड्डियाँ गिन सकता हूँ; वे मुझे देखते और निहारते हैं;


## Psalms 22:18 (id: 219022018)

18वे मेरे वस्त्र आपस में बाँटते हैं, और मेरे पहरावे पर चिट्ठी डालते हैं।


## Psalms 22:19 (id: 219022019)

19परन्तु हे यहोवा तू दूर न रह! हे मेरे सहायक, मेरी सहायता के लिये फुर्ती कर!


## Psalms 22:20 (id: 219022020)

20मेरे प्राण को तलवार से बचा, मेरे प्राण को कुत्ते के पंजे से बचा ले!


## Psalms 22:21 (id: 219022021)

21मुझे सिंह के मुँह से बचा, जंगली साँड़ के सींगों से तू मुझे बचा।


## Psalms 22:22 (id: 219022022)

22मैं अपने भाइयों के सामने तेरे नाम का प्रचार करूँगा; सभा के बीच तेरी प्रशंसा करूँगा।


## Psalms 22:23 (id: 219022023)

23हे यहोवा के डरवैयों, उसकी स्तुति करो! हे याकूब के वंश, तुम सब उसकी महिमा करो! हे इस्राएल के वंश, तुम उसका भय मानो!


## Psalms 22:24 (id: 219022024)

24क्योंकि उसने दुःखी को तुच्छ नहीं जाना और न उससे घृणा करता है, यहोवा ने उससे अपना मुख नहीं छिपाया; पर जब उसने उसकी दुहाई दी, तब उसकी सुन ली।


## Psalms 22:25 (id: 219022025)

25बड़ी सभा में मेरा स्तुति करना तेरी ही ओर से होता है; मैं अपनी मन्नतों को उसके भय रखनेवालों के सामने पूरा करूँगा।


## Psalms 22:26 (id: 219022026)

26नम्र लोग भोजन करके तृप्त होंगे; जो यहोवा के खोजी हैं, वे उसकी स्तुति करेंगे। तुम्हारे प्राण सर्वदा जीवित रहें!


## Psalms 22:27 (id: 219022027)

27पृथ्वी के सब दूर\-दूर देशों के लोग उसको स्मरण करेंगे और उसकी ओर फिरेंगे; और जाति\-जाति के सब कुल तेरे सामने दण्डवत् करेंगे।


## Psalms 22:28 (id: 219022028)

28क्योंकि राज्य यहोवा ही का है, और सब जातियों पर वही प्रभुता करता है।


## Psalms 22:29 (id: 219022029)

29पृथ्वी के सब हष्ट\-पुष्ट लोग भोजन करके दण्डवत् करेंगे; वे सब जो मिट्टी में मिल जाते हैं और अपना\-अपना प्राण नहीं बचा सकते, वे सब उसी के सामने घुटने टेकेंगे।


## Psalms 22:30 (id: 219022030)

30एक वंश उसकी सेवा करेगा; दूसरी पीढ़ी से प्रभु का वर्णन किया जाएगा।


## Psalms 22:31 (id: 219022031)

31वे आएँगे और उसके धार्मिकता के कामों को एक वंश पर जो उत्पन्न होगा यह कहकर प्रगट करेंगे कि उसने ऐसे\-ऐसे अद्भुत काम किए।


## Psalms 23:1 (id: 219023001)

1दाऊद का भजन; यहोवा मेरा चरवाहा है, मुझे कुछ घटी न होगी।


## Psalms 23:2 (id: 219023002)

2वह मुझे हरी\-हरी चराइयों में बैठाता है; वह मुझे सुखदाई जल के झरने के पास ले चलता है;


## Psalms 23:3 (id: 219023003)

3वह मेरे जी में जी ले आता है। धार्मिकता के मार्गों में वह अपने नाम के निमित्त मेरी अगुआई करता है।


## Psalms 23:4 (id: 219023004)

4चाहे मैं घोर अंधकार से भरी हुई तराई में होकर चलूँ, तो भी हानि से न डरूँगा, क्योंकि तू मेरे साथ रहता है; तेरे सोंटे और तेरी लाठी से मुझे शान्ति मिलती है।


## Psalms 23:5 (id: 219023005)

5तू मेरे सतानेवालों के सामने मेरे लिये मेज बिछाता है; तूने मेरे सिर पर तेल मला है, मेरा कटोरा उमड़ रहा है।


## Psalms 23:6 (id: 219023006)

6निश्चय भलाई और करुणा जीवन भर मेरे साथ\-साथ बनी रहेंगी; और मैं यहोवा के धाम में सर्वदा वास करूँगा।


## Psalms 24:1 (id: 219024001)

1दाऊद का भजन; पृथ्वी और जो कुछ उसमें है यहोवा ही का है; जगत और उसमें निवास करनेवाले भी।


## Psalms 24:2 (id: 219024002)

2क्योंकि उसी ने उसकी नींव समुद्रों के ऊपर दृढ़ करके रखी, और महानदों के ऊपर स्थिर किया है।


## Psalms 24:3 (id: 219024003)

3यहोवा के पर्वत पर कौन चढ़ सकता है? और उसके पवित्रस्थान में कौन खड़ा हो सकता है?


## Psalms 24:4 (id: 219024004)

4जिसके काम निर्दोष और हृदय शुद्ध है, जिसने अपने मन को व्यर्थ बात की ओर नहीं लगाया, और न कपट से शपथ खाई है।


## Psalms 24:5 (id: 219024005)

5वह यहोवा की ओर से आशीष पाएगा, और अपने उद्धार करनेवाले परमेश्वर की ओर से धर्मी ठहरेगा।


## Psalms 24:6 (id: 219024006)

6ऐसे ही लोग उसके खोजी है, वे तेरे दर्शन के खोजी याकूबवंशी हैं। (सेला)


## Psalms 24:7 (id: 219024007)

7हे फाटकों, अपने सिर ऊँचे करो! हे सनातन के द्वारों, ऊँचे हो जाओ! क्योंकि प्रतापी राजा प्रवेश करेगा।


## Psalms 24:8 (id: 219024008)

8वह प्रतापी राजा कौन है? यहोवा जो सामर्थी और पराक्रमी है, परमेश्वर जो युद्ध में पराक्रमी है!


## Psalms 24:9 (id: 219024009)

9हे फाटकों, अपने सिर ऊँचे करो हे सनातन के द्वारों तुम भी खुल जाओ! क्योंकि प्रतापी राजा प्रवेश करेगा!


## Psalms 24:10 (id: 219024010)

10वह प्रतापी राजा कौन है? सेनाओं का यहोवा, वही प्रतापी राजा है। (सेला)


## Psalms 25:1 (id: 219025001)

1दाऊद का भजन; हे यहोवा, मैं अपने मन को तेरी ओर उठाता हूँ।


## Psalms 25:2 (id: 219025002)

2हे मेरे परमेश्वर, मैंने तुझी पर भरोसा रखा है, मुझे लज्जित होने न दे; मेरे शत्रु मुझ पर जयजयकार करने न पाएँ।


## Psalms 25:3 (id: 219025003)

3वरन् जितने तेरी बाट जोहते हैं उनमें से कोई लज्जित न होगा; परन्तु जो अकारण विश्वासघाती हैं वे ही लज्जित होंगे।


## Psalms 25:4 (id: 219025004)

4हे यहोवा, अपने मार्ग मुझ को दिखा; अपना पथ मुझे बता दे।


## Psalms 25:5 (id: 219025005)

5मुझे अपने सत्य पर चला और शिक्षा दे, क्योंकि तू मेरा उद्धार करनेवाला परमेश्वर है; मैं दिन भर तेरी ही बाट जोहता रहता हूँ।


## Psalms 25:6 (id: 219025006)

6हे यहोवा, अपनी दया और करुणा के कामों को स्मरण कर; क्योंकि वे तो अनन्तकाल से होते आए हैं।


## Psalms 25:7 (id: 219025007)

7हे यहोवा, अपनी भलाई के कारण मेरी जवानी के पापों और मेरे अपराधों को स्मरण न कर; अपनी करुणा ही के अनुसार तू मुझे स्मरण कर।


## Psalms 25:8 (id: 219025008)

8यहोवा भला और सीधा है; इसलिए वह पापियों को अपना मार्ग दिखलाएगा।


## Psalms 25:9 (id: 219025009)

9वह नम्र लोगों को न्याय की शिक्षा देगा, हाँ, वह नम्र लोगों को अपना मार्ग दिखलाएगा।


## Psalms 25:10 (id: 219025010)

10जो यहोवा की वाचा और चितौनियों को मानते हैं, उनके लिये उसके सब मार्ग करुणा और सच्चाई हैं।


## Psalms 25:11 (id: 219025011)

11हे यहोवा, अपने नाम के निमित्त मेरे अधर्म को जो बहुत हैं क्षमा कर।


## Psalms 25:12 (id: 219025012)

12वह कौन है जो यहोवा का भय मानता है? प्रभु उसको उसी मार्ग पर जिससे वह प्रसन्न होता है चलाएगा।


## Psalms 25:13 (id: 219025013)

13वह कुशल से टिका रहेगा, और उसका वंश पृथ्वी पर अधिकारी होगा।


## Psalms 25:14 (id: 219025014)

14यहोवा के भेद को वही जानते हैं जो उससे डरते हैं, और वह अपनी वाचा उन पर प्रगट करेगा।


## Psalms 25:15 (id: 219025015)

15मेरी आँखें सदैव यहोवा पर टकटकी लगाए रहती हैं, क्योंकि वही मेरे पाँवों को जाल में से छुड़ाएगा।


## Psalms 25:16 (id: 219025016)

16हे यहोवा, मेरी ओर फिरकर मुझ पर दया कर; क्योंकि मैं अकेला और पीड़ित हूँ।


## Psalms 25:17 (id: 219025017)

17मेरे हृदय का क्लेश बढ़ गया है, तू मुझ को मेरे दुःखों से छुड़ा ले।


## Psalms 25:18 (id: 219025018)

18तू मेरे दुःख और कष्ट पर दृष्टि कर, और मेरे सब पापों को क्षमा कर।


## Psalms 25:19 (id: 219025019)

19मेरे शत्रुओं को देख कि वे कैसे बढ़ गए हैं, और मुझसे बड़ा बैर रखते हैं।


## Psalms 25:20 (id: 219025020)

20मेरे प्राण की रक्षा कर, और मुझे छुड़ा; मुझे लज्जित न होने दे, क्योंकि मैं तेरा शरणागत हूँ।


## Psalms 25:21 (id: 219025021)

21खराई और सिधाई मुझे सुरक्षित रखे, क्योंकि मुझे तेरी ही आशा है।


## Psalms 25:22 (id: 219025022)

22हे परमेश्वर इस्राएल को उसके सारे संकटों से छुड़ा ले।


## Psalms 26:1 (id: 219026001)

1दाऊद का भजन; हे यहोवा, मेरा न्याय कर, क्योंकि मैं खराई से चलता रहा हूँ, और मेरा भरोसा यहोवा पर अटल बना है।


## Psalms 26:2 (id: 219026002)

2हे यहोवा, मुझ को जाँच और परख; मेरे मन और हृदय को परख।


## Psalms 26:3 (id: 219026003)

3क्योंकि तेरी करुणा तो मेरी आँखों के सामने है, और मैं तेरे सत्य मार्ग पर चलता रहा हूँ।


## Psalms 26:4 (id: 219026004)

4मैं निकम्मी चाल चलनेवालों के संग नहीं बैठा, और न मैं कपटियों के साथ कहीं जाऊँगा;


## Psalms 26:5 (id: 219026005)

5मैं कुकर्मियों की संगति से घृणा रखता हूँ, और दुष्टों के संग न बैठूँगा।


## Psalms 26:6 (id: 219026006)

6मैं अपने हाथों को निर्दोषता के जल से धोऊँगा, तब हे यहोवा मैं तेरी वेदी की प्रदक्षिणा करूँगा,


## Psalms 26:7 (id: 219026007)

7ताकि तेरा धन्यवाद ऊँचे शब्द से करूँ, और तेरे सब आश्चर्यकर्मों का वर्णन करूँ।


## Psalms 26:8 (id: 219026008)

8हे यहोवा, मैं तेरे धाम से तेरी महिमा के निवास\-स्थान से प्रीति रखता हूँ।


## Psalms 26:9 (id: 219026009)

9मेरे प्राण को पापियों के साथ, और मेरे जीवन को हत्यारों के साथ न मिला।


## Psalms 26:10 (id: 219026010)

10वे तो ओछापन करने में लगे रहते हैं, और उनका दाहिना हाथ घूस से भरा रहता है।


## Psalms 26:11 (id: 219026011)

11परन्तु मैं तो खराई से चलता रहूँगा। तू मुझे छुड़ा ले, और मुझ पर दया कर।


## Psalms 26:12 (id: 219026012)

12मेरे पाँव चौरस स्थान में स्थिर है; सभाओं में मैं यहोवा को धन्य कहा करूँगा।


## Psalms 27:1 (id: 219027001)

1दाऊद का भजन; यहोवा मेरी ज्योति और मेरा उद्धार है; मैं किस से डरूँ? यहोवा मेरे जीवन का दृढ़ गढ़ ठहरा है, मैं किसका भय खाऊँ?


## Psalms 27:2 (id: 219027002)

2जब कुकर्मियों ने जो मुझे सताते और मुझी से बैर रखते थे, मुझे खा डालने के लिये मुझ पर चढ़ाई की, तब वे ही ठोकर खाकर गिर पड़े।


## Psalms 27:3 (id: 219027003)

3चाहे सेना भी मेरे विरुद्ध छावनी डाले, तो भी मैं न डरूँगा; चाहे मेरे विरुद्ध लड़ाई ठन जाए, उस दशा में भी मैं हियाव बाँधे निश्चित रहूँगा।


## Psalms 27:4 (id: 219027004)

4एक वर मैंने यहोवा से माँगा है, उसी के यत्न में लगा रहूँगा; कि मैं जीवन भर यहोवा के भवन में रहने पाऊँ, जिससे यहोवा की मनोहरता पर दृष्टि लगाए रहूँ, और उसके मन्दिर में ध्यान किया करूँ।


## Psalms 27:5 (id: 219027005)

5क्योंकि वह तो मुझे विपत्ति के दिन में अपने मण्डप में छिपा रखेगा; अपने तम्बू के गुप्त स्थान में वह मुझे छिपा लेगा, और चट्टान पर चढ़ाएगा।


## Psalms 27:6 (id: 219027006)

6अब मेरा सिर मेरे चारों ओर के शत्रुओं से ऊँचा होगा; और मैं यहोवा के तम्बू में आनन्द के बलिदान चढ़ाऊँगा; और मैं गाऊँगा और यहोवा के लिए गीत गाऊँगा।


## Psalms 27:7 (id: 219027007)

7हे यहोवा, मेरा शब्द सुन, मैं पुकारता हूँ, तू मुझ पर दया कर और मुझे उत्तर दे।


## Psalms 27:8 (id: 219027008)

8तूने कहा है, “मेरे दर्शन के खोजी हो।” इसलिए मेरा मन तुझ से कहता है, “हे यहोवा, तेरे दर्शन का मैं खोजी रहूँगा।”


## Psalms 27:9 (id: 219027009)

9अपना मुख मुझसे न छिपा। अपने दास को क्रोध करके न हटा, तू मेरा सहायक बना है। हे मेरे उद्धार करनेवाले परमेश्वर मुझे त्याग न दे, और मुझे छोड़ न दे!


## Psalms 27:10 (id: 219027010)

10मेरे माता\-पिता ने तो मुझे छोड़ दिया है, परन्तु यहोवा मुझे सम्भाल लेगा।


## Psalms 27:11 (id: 219027011)

11हे यहोवा, अपना मार्ग मुझे सिखा, और मेरे द्रोहियों के कारण मुझ को चौरस रास्ते पर ले चल।


## Psalms 27:12 (id: 219027012)

12मुझ को मेरे सतानेवालों की इच्छा पर न छोड़, क्योंकि झूठे साक्षी जो उपद्रव करने की धुन में हैं मेरे विरुद्ध उठे हैं।


## Psalms 27:13 (id: 219027013)

13यदि मुझे विश्वास न होता कि जीवितों की पृथ्वी पर यहोवा की भलाई को देखूँगा, तो मैं मूर्छित हो जाता।


## Psalms 27:14 (id: 219027014)

14यहोवा की बाट जोहता रह; हियाव बाँध और तेरा हृदय दृढ़ रहे; हाँ, यहोवा ही की बाट जोहता रह!


## Psalms 28:1 (id: 219028001)

1दाऊद का भजन; हे यहोवा, मैं तुझी को पुकारूँगा; हे मेरी चट्टान, मेरी पुकार अनसुनी न कर, ऐसा न हो कि तेरे चुप रहने से मैं कब्र में पड़े हुओं के समान हो जाऊँ जो पाताल में चले जाते हैं।


## Psalms 28:2 (id: 219028002)

2जब मैं तेरी दुहाई दूँ, और तेरे पवित्रस्थान की भीतरी कोठरी की ओर अपने हाथ उठाऊँ, तब मेरी गिड़गिड़ाहट की बात सुन ले।


## Psalms 28:3 (id: 219028003)

3उन दुष्टों और अनर्थकारियों के संग मुझे न घसीट; जो अपने पड़ोसियों से बातें तो मेल की बोलते हैं, परन्तु हृदय में बुराई रखते हैं।


## Psalms 28:4 (id: 219028004)

4उनके कामों के और उनकी करनी की बुराई के अनुसार उनसे बर्ताव कर, उनके हाथों के काम के अनुसार उन्हें बदला दे; उनके कामों का पलटा उन्हें दे।


## Psalms 28:5 (id: 219028005)

5क्योंकि वे यहोवा के कामों को और उसके हाथ के कामों को नहीं समझते, इसलिए वह उन्हें पछाड़ेगा और फिर न उठाएगा।


## Psalms 28:6 (id: 219028006)

6यहोवा धन्य है; क्योंकि उसने मेरी गिड़गिड़ाहट को सुना है।


## Psalms 28:7 (id: 219028007)

7यहोवा मेरा बल और मेरी ढाल है; उस पर भरोसा रखने से मेरे मन को सहायता मिली है; इसलिए मेरा हृदय प्रफुल्लित है; और मैं गीत गाकर उसका धन्यवाद करूँगा।


## Psalms 28:8 (id: 219028008)

8यहोवा अपने लोगों की सामर्थ्य है, वह अपने अभिषिक्त के लिये उद्धार का दृढ़ गढ़ है।


## Psalms 28:9 (id: 219028009)

9हे यहोवा अपनी प्रजा का उद्धार कर, और अपने निज भाग के लोगों को आशीष दे; और उनकी चरवाही कर और सदैव उन्हें सम्भाले रह।


## Psalms 29:1 (id: 219029001)

1दाऊद का भजन; हे परमेश्वर के पुत्रों, यहोवा का, हाँ, यहोवा ही का गुणानुवाद करो, यहोवा की महिमा और सामर्थ्य को सराहो।


## Psalms 29:2 (id: 219029002)

2यहोवा के नाम की महिमा करो; पवित्रता से शोभायमान होकर यहोवा को दण्डवत् करो।


## Psalms 29:3 (id: 219029003)

3यहोवा की वाणी मेघों के ऊपर सुनाई देती है; प्रतापी परमेश्वर गरजता है, यहोवा घने मेघों के ऊपर रहता है।


## Psalms 29:4 (id: 219029004)

4यहोवा की वाणी शक्तिशाली है, यहोवा की वाणी प्रतापमय है।


## Psalms 29:5 (id: 219029005)

5यहोवा की वाणी देवदारों को तोड़ डालती है; यहोवा लबानोन के देवदारों को भी तोड़ डालता है।


## Psalms 29:6 (id: 219029006)

6वह लबानोन को बछड़े के समान और सिर्योन को साँड़ के समान उछालता है।


## Psalms 29:7 (id: 219029007)

7यहोवा की वाणी आग की लपटों को चीरती है।


## Psalms 29:8 (id: 219029008)

8यहोवा की वाणी वन को हिला देती है, यहोवा कादेश के वन को भी कँपाता है।


## Psalms 29:9 (id: 219029009)

9यहोवा की वाणी से हिरनियों का गर्भपात हो जाता है। और जंगल में पतझड़ होता है; और उसके मन्दिर में सब कोई “महिमा ही महिमा” बोलते रहते है।


## Psalms 29:10 (id: 219029010)

10जल\-प्रलय के समय यहोवा विराजमान था; और यहोवा सर्वदा के लिये राजा होकर विराजमान रहता है।


## Psalms 29:11 (id: 219029011)

11यहोवा अपनी प्रजा को बल देगा; यहोवा अपनी प्रजा को शान्ति की आशीष देगा।


## Psalms 30:1 (id: 219030001)

1भवन की प्रतिष्ठा के लिये दाऊद का भजन; हे यहोवा, मैं तुझे सराहूँगा क्योंकि तूने मुझे खींचकर निकाला है, और मेरे शत्रुओं को मुझ पर आनन्द करने नहीं दिया।


## Psalms 30:2 (id: 219030002)

2हे मेरे परमेश्वर यहोवा, मैंने तेरी दुहाई दी और तूने मुझे चंगा किया है।


## Psalms 30:3 (id: 219030003)

3हे यहोवा, तूने मेरा प्राण अधोलोक में से निकाला है, तूने मुझ को जीवित रखा और कब्र में पड़ने से बचाया है।


## Psalms 30:4 (id: 219030004)

4तुम जो विश्वासयोग्य हो! यहोवा की स्तुति करो, और जिस पवित्र नाम से उसका स्मरण होता है, उसका धन्यवाद करो।


## Psalms 30:5 (id: 219030005)

5क्योंकि उसका क्रोध, तो क्षण भर का होता है, परन्तु उसकी प्रसन्नता जीवन भर की होती है। कदाचित् रात को रोना पड़े, परन्तु सवेरे आनन्द पहुँचेगा।


## Psalms 30:6 (id: 219030006)

6मैंने तो अपने चैन के समय कहा था, कि मैं कभी नहीं टलने का।


## Psalms 30:7 (id: 219030007)

7हे यहोवा, अपनी प्रसन्नता से तूने मेरे पहाड़ को दृढ़ और स्थिर किया था; जब तूने अपना मुख फेर लिया तब मैं घबरा गया।


## Psalms 30:8 (id: 219030008)

8हे यहोवा, मैंने तुझी को पुकारा; और प्रभु से गिड़गिड़ाकर यह विनती की, कि


## Psalms 30:9 (id: 219030009)

9जब मैं कब्र में चला जाऊँगा तब मेरी मृत्यु से क्या लाभ होगा? क्या मिट्टी तेरा धन्यवाद कर सकती है? क्या वह तेरी विश्वसनीयता का प्रचार कर सकती है?


## Psalms 30:10 (id: 219030010)

10हे यहोवा, सुन, मुझ पर दया कर; हे यहोवा, तू मेरा सहायक हो।


## Psalms 30:11 (id: 219030011)

11तूने मेरे लिये विलाप को नृत्य में बदल डाला; तूने मेरा टाट उतरवाकर मेरी कमर में आनन्द का पटुका बाँधा है;


## Psalms 30:12 (id: 219030012)

12ताकि मेरा मन तेरा भजन गाता रहे और कभी चुप न हो। हे मेरे परमेश्वर यहोवा, मैं सर्वदा तेरा धन्यवाद करता रहूँगा।


## Psalms 31:1 (id: 219031001)

1प्रधान बजानेवाले के लिये दाऊद का भजन; हे यहोवा, मैं तुझ में शरण लेता हूँ; मुझे कभी लज्जित होना न पड़े; तू अपने धर्मी होने के कारण मुझे छुड़ा ले!


## Psalms 31:2 (id: 219031002)

2अपना कान मेरी ओर लगाकर तुरन्त मुझे छुड़ा ले!


## Psalms 31:3 (id: 219031003)

3क्योंकि तू मेरे लिये चट्टान और मेरा गढ़ है; इसलिए अपने नाम के निमित्त मेरी अगुआई कर, और मुझे आगे ले चल।


## Psalms 31:4 (id: 219031004)

4जो जाल उन्होंने मेरे लिये बिछाया है उससे तू मुझ को छुड़ा ले, क्योंकि तू ही मेरा दृढ़ गढ़ है।


## Psalms 31:5 (id: 219031005)

5मैं अपनी आत्मा को तेरे ही हाथ में सौंप देता हूँ; हे यहोवा, हे विश्वासयोग्य परमेश्वर, तूने मुझे मोल लेकर मुक्त किया है।


## Psalms 31:6 (id: 219031006)

6जो व्यर्थ मूर्तियों पर मन लगाते हैं, उनसे मैं घृणा करता हूँ; परन्तु मेरा भरोसा यहोवा ही पर है।


## Psalms 31:7 (id: 219031007)

7मैं तेरी करुणा से मगन और आनन्दित हूँ, क्योंकि तूने मेरे दुःख पर दृष्टि की है, मेरे कष्ट के समय तूने मेरी सुधि ली है,


## Psalms 31:8 (id: 219031008)

8और तूने मुझे शत्रु के हाथ में पड़ने नहीं दिया; तूने मेरे पाँवों को चौड़े स्थान में खड़ा किया है।


## Psalms 31:9 (id: 219031009)

9हे यहोवा, मुझ पर दया कर क्योंकि मैं संकट में हूँ; मेरी आँखें वरन् मेरा प्राण और शरीर सब शोक के मारे घुले जाते हैं।


## Psalms 31:10 (id: 219031010)

10मेरा जीवन शोक के मारे और मेरी आयु कराहते\-कराहते घट चली है; मेरा बल मेरे अधर्म के कारण जाता रहा, ओर मेरी हड्डियाँ घुल गई।


## Psalms 31:11 (id: 219031011)

11अपने सब विरोधियों के कारण मेरे पड़ोसियों में मेरी नामधराई हुई है, अपने जान\-पहचानवालों के लिये डर का कारण हूँ; जो मुझ को सड़क पर देखते है वह मुझसे दूर भाग जाते हैं।


## Psalms 31:12 (id: 219031012)

12मैं मृतक के समान लोगों के मन से बिसर गया; मैं टूटे बर्तन के समान हो गया हूँ।


## Psalms 31:13 (id: 219031013)

13मैंने बहुतों के मुँह से अपनी निन्दा सुनी, चारों ओर भय ही भय है! जब उन्होंने मेरे विरुद्ध आपस में सम्मति की तब मेरे प्राण लेने की युक्ति की।


## Psalms 31:14 (id: 219031014)

14परन्तु हे यहोवा, मैंने तो तुझी पर भरोसा रखा है, मैंने कहा, “तू मेरा परमेश्वर है।”


## Psalms 31:15 (id: 219031015)

15मेरे दिन तेरे हाथ में है; तू मुझे मेरे शत्रुओं और मेरे सतानेवालों के हाथ से छुड़ा।


## Psalms 31:16 (id: 219031016)

16अपने दास पर अपने मुँह का प्रकाश चमका; अपनी करुणा से मेरा उद्धार कर।


## Psalms 31:17 (id: 219031017)

17हे यहोवा, मुझे लज्जित न होने दे क्योंकि मैंने तुझको पुकारा है; दुष्ट लज्जित हों और वे पाताल में चुपचाप पड़े रहें।


## Psalms 31:18 (id: 219031018)

18जो अहंकार और अपमान से धर्मी की निन्दा करते हैं, उनके झूठ बोलनेवाले मुँह बन्द किए जाएँ।


## Psalms 31:19 (id: 219031019)

19आहा, तेरी भलाई क्या ही बड़ी है जो तूने अपने डरवैयों के लिये रख छोड़ी है, और अपने शरणागतों के लिये मनुष्यों के सामने प्रगट भी की है।


## Psalms 31:20 (id: 219031020)

20तू उन्हें दर्शन देने के गुप्त स्थान में मनुष्यों की बुरी गोष्ठी से गुप्त रखेगा; तू उनको अपने मण्डप में झगड़े\-रगड़े से छिपा रखेगा।


## Psalms 31:21 (id: 219031021)

21यहोवा धन्य है, क्योंकि उसने मुझे गढ़वाले नगर में रखकर मुझ पर अद्भुत करुणा की है।


## Psalms 31:22 (id: 219031022)

22मैंने तो घबराकर कहा था कि मैं यहोवा की दृष्टि से दूर हो गया। तो भी जब मैंने तेरी दुहाई दी, तब तूने मेरी गिड़गिड़ाहट को सुन लिया।


## Psalms 31:23 (id: 219031023)

23हे यहोवा के सब भक्तों, उससे प्रेम रखो! यहोवा विश्वासयोग्य लोगों की तो रक्षा करता है, परन्तु जो अहंकार करता है, उसको वह भली भाँति बदला देता है।


## Psalms 31:24 (id: 219031024)

24हे यहोवा पर आशा रखनेवालों, हियाव बाँधो और तुम्हारे हृदय दृढ़ रहें!


## Psalms 32:1 (id: 219032001)

1दाऊद का भजन मश्कील; क्या ही धन्य है वह जिसका अपराध क्षमा किया गया, और जिसका पाप ढाँपा गया हो।


## Psalms 32:2 (id: 219032002)

2क्या ही धन्य है वह मनुष्य जिसके अधर्म का यहोवा लेखा न ले, और जिसकी आत्मा में कपट न हो।


## Psalms 32:3 (id: 219032003)

3जब मैं चुप रहा तब दिन भर कराहते\-कराहते मेरी हड्डियाँ पिघल गई।


## Psalms 32:4 (id: 219032004)

4क्योंकि रात\-दिन मैं तेरे हाथ के नीचे दबा रहा; और मेरी तरावट धूपकाल की सी झुर्राहट बनती गई। (सेला)


## Psalms 32:5 (id: 219032005)

5जब मैंने अपना पाप तुझ पर प्रगट किया और अपना अधर्म न छिपाया, और कहा, “मैं यहोवा के सामने अपने अपराधों को मान लूँगा;” तब तूने मेरे अधर्म और पाप को क्षमा कर दिया। (सेला)


## Psalms 32:6 (id: 219032006)

6इस कारण हर एक भक्त तुझ से ऐसे समय में प्रार्थना करे जबकि तू मिल सकता है। निश्चय जब जल की बड़ी बाढ़ आए तो भी उस भक्त के पास न पहुँचेगी।


## Psalms 32:7 (id: 219032007)

7तू मेरे छिपने का स्थान है; तू संकट से मेरी रक्षा करेगा; तू मुझे चारों ओर से छुटकारे के गीतों से घेर लेगा। (सेला)


## Psalms 32:8 (id: 219032008)

8मैं तुझे बुद्धि दूँगा, और जिस मार्ग में तुझे चलना होगा उसमें तेरी अगुआई करूँगा; मैं तुझ पर कृपादृष्टि रखूँगा और सम्मति दिया करूँगा।


## Psalms 32:9 (id: 219032009)

9तुम घोड़े और खच्चर के समान न बनो जो समझ नहीं रखते, उनकी उमंग लगाम और रास से रोकनी पड़ती है, नहीं तो वे तेरे वश में नहीं आने के।


## Psalms 32:10 (id: 219032010)

10दुष्ट को तो बहुत पीड़ा होगी; परन्तु जो यहोवा पर भरोसा रखता है वह करुणा से घिरा रहेगा।


## Psalms 32:11 (id: 219032011)

11हे धर्मियों यहोवा के कारण आनन्दित और मगन हो, और हे सब सीधे मनवालों आनन्द से जयजयकार करो!


## Psalms 33:1 (id: 219033001)

1हे धर्मियों, यहोवा के कारण जयजयकार करो। क्योंकि धर्मी लोगों को स्तुति करना शोभा देता है।


## Psalms 33:2 (id: 219033002)

2वीणा बजा\-बजाकर यहोवा का धन्यवाद करो, दस तारवाली सारंगी बजा\-बजाकर उसका भजन गाओ।


## Psalms 33:3 (id: 219033003)

3उसके लिये नया गीत गाओ, जयजयकार के साथ भली भाँति बजाओ।


## Psalms 33:4 (id: 219033004)

4क्योंकि यहोवा का वचन सीधा है; और उसका सब काम निष्पक्षता से होता है।


## Psalms 33:5 (id: 219033005)

5वह धार्मिकता और न्याय से प्रीति रखता है; यहोवा की करुणा से पृथ्वी भरपूर है।


## Psalms 33:6 (id: 219033006)

6आकाशमण्डल यहोवा के वचन से, और उसके सारे गण उसके मुँह की श्वास से बने।


## Psalms 33:7 (id: 219033007)

7वह समुद्र का जल ढेर के समान इकट्ठा करता; वह गहरे सागर को अपने भण्डार में रखता है।


## Psalms 33:8 (id: 219033008)

8सारी पृथ्वी के लोग यहोवा से डरें, जगत के सब निवासी उसका भय मानें!


## Psalms 33:9 (id: 219033009)

9क्योंकि जब उसने कहा, तब हो गया; जब उसने आज्ञा दी, तब वास्तव में वैसा ही हो गया।


## Psalms 33:10 (id: 219033010)

10यहोवा जाति\-जाति की युक्ति को व्यर्थ कर देता है; वह देश\-देश के लोगों की कल्पनाओं को निष्फल करता है।


## Psalms 33:11 (id: 219033011)

11यहोवा की योजना सर्वदा स्थिर रहेगी, उसके मन की कल्पनाएँ पीढ़ी से पीढ़ी तक बनी रहेंगी।


## Psalms 33:12 (id: 219033012)

12क्या ही धन्य है वह जाति जिसका परमेश्वर यहोवा है, और वह समाज जिसे उसने अपना निज भाग होने के लिये चुन लिया हो!


## Psalms 33:13 (id: 219033013)

13यहोवा स्वर्ग से दृष्टि करता है, वह सब मनुष्यों को निहारता है;


## Psalms 33:14 (id: 219033014)

14अपने निवास के स्थान से वह पृथ्वी के सब रहनेवालों को देखता है,


## Psalms 33:15 (id: 219033015)

15वही जो उन सभी के हृदयों को गढ़ता, और उनके सब कामों का विचार करता है।


## Psalms 33:16 (id: 219033016)

16कोई ऐसा राजा नहीं, जो सेना की बहुतायत के कारण बच सके; वीर अपनी बड़ी शक्ति के कारण छूट नहीं जाता।


## Psalms 33:17 (id: 219033017)

17विजय पाने के लिए घोड़ा व्यर्थ सुरक्षा है, वह अपने बड़े बल के द्वारा किसी को नहीं बचा सकता है।


## Psalms 33:18 (id: 219033018)

18देखो, यहोवा की दृष्टि उसके डरवैयों पर और उन पर जो उसकी करुणा की आशा रखते हैं, बनी रहती है,


## Psalms 33:19 (id: 219033019)

19कि वह उनके प्राण को मृत्यु से बचाए, और अकाल के समय उनको जीवित रखे।


## Psalms 33:20 (id: 219033020)

20हम यहोवा की बाट जोहते हैं; वह हमारा सहायक और हमारी ढाल ठहरा है।


## Psalms 33:21 (id: 219033021)

21हमारा हृदय उसके कारण आनन्दित होगा, क्योंकि हमने उसके पवित्र नाम का भरोसा रखा है।


## Psalms 33:22 (id: 219033022)

22हे यहोवा, जैसी तुझ पर हमारी आशा है, वैसी ही तेरी करुणा भी हम पर हो।


## Psalms 34:1 (id: 219034001)

1दाऊद का भजन जब वह अबीमेलेक के सामने बौरहा बना, और अबीमेलेक ने उसे निकाल दिया, और वह चला गया; मैं हर समय यहोवा को धन्य कहा करूँगा; उसकी स्तुति निरन्तर मेरे मुख से होती रहेगी।


## Psalms 34:2 (id: 219034002)

2मैं यहोवा पर घमण्ड करूँगा; नम्र लोग यह सुनकर आनन्दित होंगे।


## Psalms 34:3 (id: 219034003)

3मेरे साथ यहोवा की बड़ाई करो, और आओ हम मिलकर उसके नाम की स्तुति करें;


## Psalms 34:4 (id: 219034004)

4मैं यहोवा के पास गया, तब उसने मेरी सुन ली, और मुझे पूरी रीति से निर्भय किया।


## Psalms 34:5 (id: 219034005)

5जिन्होंने उसकी ओर दृष्टि की, उन्होंने ज्योति पाई; और उनका मुँह कभी काला न होने पाया।


## Psalms 34:6 (id: 219034006)

6इस दीन जन ने पुकारा तब यहोवा ने सुन लिया, और उसको उसके सब कष्टों से छुड़ा लिया।


## Psalms 34:7 (id: 219034007)

7यहोवा के डरवैयों के चारों ओर उसका दूत छावनी किए हुए उनको बचाता है।


## Psalms 34:8 (id: 219034008)

8चखकर देखो कि यहोवा कैसा भला है! क्या ही धन्य है वह मनुष्य जो उसकी शरण लेता है।


## Psalms 34:9 (id: 219034009)

9हे यहोवा के पवित्र लोगों, उसका भय मानो, क्योंकि उसके डरवैयों को किसी बात की घटी नहीं होती!


## Psalms 34:10 (id: 219034010)

10जवान सिंहों को तो घटी होती और वे भूखे भी रह जाते हैं; परन्तु यहोवा के खोजियों को किसी भली वस्तु की घटी न होगी।


## Psalms 34:11 (id: 219034011)

11हे बच्चों, आओ मेरी सुनो, मैं तुम को यहोवा का भय मानना सिखाऊँगा।


## Psalms 34:12 (id: 219034012)

12वह कौन मनुष्य है जो जीवन की इच्छा रखता, और दीर्घायु चाहता है ताकि भलाई देखे?


## Psalms 34:13 (id: 219034013)

13अपनी जीभ को बुराई से रोक रख, और अपने मुँह की चौकसी कर कि उससे छल की बात न निकले।


## Psalms 34:14 (id: 219034014)

14बुराई को छोड़ और भलाई कर; मेल को ढूँढ़ और उसी का पीछा कर।


## Psalms 34:15 (id: 219034015)

15यहोवा की आँखें धर्मियों पर लगी रहती हैं, और उसके कान भी उनकी दुहाई की ओर लगे रहते हैं।


## Psalms 34:16 (id: 219034016)

16यहोवा बुराई करनेवालों के विमुख रहता है, ताकि उनका स्मरण पृथ्वी पर से मिटा डाले।


## Psalms 34:17 (id: 219034017)

17धर्मी दुहाई देते हैं और यहोवा सुनता है, और उनको सब विपत्तियों से छुड़ाता है।


## Psalms 34:18 (id: 219034018)

18यहोवा टूटे मनवालों के समीप रहता है, और पिसे हुओं का उद्धार करता है।


## Psalms 34:19 (id: 219034019)

19धर्मी पर बहुत सी विपत्तियाँ पड़ती तो हैं, परन्तु यहोवा उसको उन सबसे मुक्त करता है।


## Psalms 34:20 (id: 219034020)

20वह उसकी हड्डी\-हड्डी की रक्षा करता है; और उनमें से एक भी टूटने नहीं पाता।


## Psalms 34:21 (id: 219034021)

21दुष्ट अपनी बुराई के द्वारा मारा जाएगा; और धर्मी के बैरी दोषी ठहरेंगे।


## Psalms 34:22 (id: 219034022)

22यहोवा अपने दासों का प्राण मोल लेकर बचा लेता है; और जितने उसके शरणागत हैं उनमें से कोई भी दोषी न ठहरेगा।


## Psalms 35:1 (id: 219035001)

1दाऊद का भजन; हे यहोवा, जो मेरे साथ मुकद्दमा लड़ते हैं, उनके साथ तू भी मुकद्दमा लड़; जो मुझसे युद्ध करते हैं, उनसे तू युद्ध कर।


## Psalms 35:2 (id: 219035002)

2ढाल और भाला लेकर मेरी सहायता करने को खड़ा हो।


## Psalms 35:3 (id: 219035003)

3बर्छी को खींच और मेरा पीछा करनेवालों के सामने आकर उनको रोक; और मुझसे कह, कि मैं तेरा उद्धार हूँ।


## Psalms 35:4 (id: 219035004)

4जो मेरे प्राण के ग्राहक हैं वे लज्जित और निरादर हों! जो मेरी हानि की कल्पना करते हैं, वे पीछे हटाए जाएँ और उनका मुँह काला हो!


## Psalms 35:5 (id: 219035005)

5वे वायु से उड़ जानेवाली भूसी के समान हों, और यहोवा का दूत उन्हें हाँकता जाए!


## Psalms 35:6 (id: 219035006)

6उनका मार्ग अंधियारा और फिसलाहा हो, और यहोवा का दूत उनको खदेड़ता जाए।


## Psalms 35:7 (id: 219035007)

7क्योंकि अकारण उन्होंने मेरे लिये अपना जाल गड्ढे में बिछाया; अकारण ही उन्होंने मेरा प्राण लेने के लिये गड्ढा खोदा है।


## Psalms 35:8 (id: 219035008)

8अचानक उन पर विपत्ति आ पड़े! और जो जाल उन्होंने बिछाया है उसी में वे आप ही फँसे; और उसी विपत्ति में वे आप ही पड़ें!


## Psalms 35:9 (id: 219035009)

9परन्तु मैं यहोवा के कारण अपने मन में मगन होऊँगा, मैं उसके किए हुए उद्धार से हर्षित होऊँगा।


## Psalms 35:10 (id: 219035010)

10मेरी हड्डी\-हड्डी कहेंगी, “हे यहोवा, तेरे तुल्य कौन है, जो दीन को बड़े\-बड़े बलवन्तों से बचाता है, और लुटेरों से दीन दरिद्र लोगों की रक्षा करता है?”


## Psalms 35:11 (id: 219035011)

11अधर्मी साक्षी खड़े होते हैं; वे मुझ पर झूठा आरोप लगाते हैं।


## Psalms 35:12 (id: 219035012)

12वे मुझसे भलाई के बदले बुराई करते हैं, यहाँ तक कि मेरा प्राण ऊब जाता है।


## Psalms 35:13 (id: 219035013)

13जब वे रोगी थे तब तो मैं टाट पहने रहा, और उपवास कर करके दुःख उठाता रहा; मुझे मेरी प्रार्थना का उत्तर नहीं मिला।


## Psalms 35:14 (id: 219035014)

14मैं ऐसी भावना रखता था कि मानो वे मेरे संगी या भाई हैं; जैसा कोई माता के लिये विलाप करता हो, वैसा ही मैंने शोक का पहरावा पहने हुए सिर झुकाकर शोक किया।


## Psalms 35:15 (id: 219035015)

15परन्तु जब मैं लँगड़ाने लगा तब वे लोग आनन्दित होकर इकट्ठे हुए, नीच लोग और जिन्हें मैं जानता भी न था वे मेरे विरुद्ध इकट्ठे हुए; वे मुझे लगातार फाड़ते रहे;


## Psalms 35:16 (id: 219035016)

16आदर के बिना वे मुझे ताना मारते हैं; वे मुझ पर दाँत पीसते हैं।


## Psalms 35:17 (id: 219035017)

17हे प्रभु, तू कब तक देखता रहेगा? इस विपत्ति से, जिसमें उन्होंने मुझे डाला है मुझ को छुड़ा! जवान सिंहों से मेरे प्राण को बचा ले!


## Psalms 35:18 (id: 219035018)

18मैं बड़ी सभा में तेरा धन्यवाद करूँगा; बहुत लोगों के बीच मैं तेरी स्तुति करूँगा।


## Psalms 35:19 (id: 219035019)

19मेरे झूठ बोलनेवाले शत्रु मेरे विरुद्ध आनन्द न करने पाएँ, जो अकारण मेरे बैरी हैं, वे आपस में आँखों से इशारा न करने पाएँ।


## Psalms 35:20 (id: 219035020)

20क्योंकि वे मेल की बातें नहीं बोलते, परन्तु देश में जो चुपचाप रहते हैं, उनके विरुद्ध छल की कल्पनाएँ करते हैं।


## Psalms 35:21 (id: 219035021)

21और उन्होंने मेरे विरुद्ध मुँह पसार के कहा; “आहा, आहा, हमने अपनी आँखों से देखा है!”


## Psalms 35:22 (id: 219035022)

22हे यहोवा, तूने तो देखा है; चुप न रह! हे प्रभु, मुझसे दूर न रह!


## Psalms 35:23 (id: 219035023)

23उठ, मेरे न्याय के लिये जाग, हे मेरे परमेश्वर, हे मेरे प्रभु, मेरा मुकद्दमा निपटाने के लिये आ!


## Psalms 35:24 (id: 219035024)

24हे मेरे परमेश्वर यहोवा, तू अपने धार्मिकता के अनुसार मेरा न्याय चुका; और उन्हें मेरे विरुद्ध आनन्द करने न दे!


## Psalms 35:25 (id: 219035025)

25वे मन में न कहने पाएँ, “आहा! हमारी तो इच्छा पूरी हुई!” वे यह न कहें, “हम उसे निगल गए हैं।”


## Psalms 35:26 (id: 219035026)

26जो मेरी हानि से आनन्दित होते हैं उनके मुँह लज्जा के मारे एक साथ काले हों! जो मेरे विरुद्ध बड़ाई मारते हैं वह लज्जा और अनादर से ढँप जाएँ!


## Psalms 35:27 (id: 219035027)

27जो मेरे धर्म से प्रसन्न रहते हैं, वे जयजयकार और आनन्द करें, और निरन्तर करते रहें, यहोवा की बड़ाई हो, जो अपने दास के कुशल से प्रसन्न होता है!


## Psalms 35:28 (id: 219035028)

28तब मेरे मुँह से तेरे धर्म की चर्चा होगी, और दिन भर तेरी स्तुति निकलेगी।


## Psalms 36:1 (id: 219036001)

1प्रधान बजानेवाले के लिये यहोवा के दास दाऊद का भजन; दुष्ट जन का अपराध उसके हृदय के भीतर कहता है; परमेश्वर का भय उसकी दृष्टि में नहीं है।


## Psalms 36:2 (id: 219036002)

2वह अपने अधर्म के प्रगट होने और घृणित ठहरने के विषय अपने मन में चिकनी चुपड़ी बातें विचारता है।


## Psalms 36:3 (id: 219036003)

3उसकी बातें अनर्थ और छल की हैं; उसने बुद्धि और भलाई के काम करने से हाथ उठाया है।


## Psalms 36:4 (id: 219036004)

4वह अपने बिछौने पर पड़े\-पड़े अनर्थ की कल्पना करता है; वह अपने कुमार्ग पर दृढ़ता से बना रहता है; बुराई से वह हाथ नहीं उठाता।


## Psalms 36:5 (id: 219036005)

5हे यहोवा, तेरी करुणा स्वर्ग में है, तेरी सच्चाई आकाशमण्डल तक पहुँची है।


## Psalms 36:6 (id: 219036006)

6तेरा धर्म ऊँचे पर्वतों के समान है, तेरा न्याय अथाह सागर के समान हैं; हे यहोवा, तू मनुष्य और पशु दोनों की रक्षा करता है।


## Psalms 36:7 (id: 219036007)

7हे परमेश्वर, तेरी करुणा कैसी अनमोल है! मनुष्य तेरे पंखो के तले शरण लेते हैं।


## Psalms 36:8 (id: 219036008)

8वे तेरे भवन के भोजन की बहुतायत से तृप्त होंगे, और तू अपनी सुख की नदी में से उन्हें पिलाएगा।


## Psalms 36:9 (id: 219036009)

9क्योंकि जीवन का सोता तेरे ही पास है; तेरे प्रकाश के द्वारा हम प्रकाश पाएँगे।


## Psalms 36:10 (id: 219036010)

10अपने जाननेवालों पर करुणा करता रह, और अपने धर्म के काम सीधे मनवालों में करता रह!


## Psalms 36:11 (id: 219036011)

11अहंकारी मुझ पर लात उठाने न पाए, और न दुष्ट अपने हाथ के बल से मुझे भगाने पाए।


## Psalms 36:12 (id: 219036012)

12वहाँ अनर्थकारी गिर पड़े हैं; वे ढकेल दिए गए, और फिर उठ न सकेंगे।


## Psalms 37:1 (id: 219037001)

1दाऊद का भजन; कुकर्मियों के कारण मत कुढ़, कुटिल काम करनेवालों के विषय डाह न कर!


## Psalms 37:2 (id: 219037002)

2क्योंकि वे घास के समान झट कट जाएँगे, और हरी घास के समान मुर्झा जाएँगे।


## Psalms 37:3 (id: 219037003)

3यहोवा पर भरोसा रख, और भला कर; देश में बसा रह, और सच्चाई में मन लगाए रह।


## Psalms 37:4 (id: 219037004)

4यहोवा को अपने सुख का मूल जान, और वह तेरे मनोरथों को पूरा करेगा।


## Psalms 37:5 (id: 219037005)

5अपने मार्ग की चिन्ता यहोवा पर छोड़; और उस पर भरोसा रख, वही पूरा करेगा।


## Psalms 37:6 (id: 219037006)

6और वह तेरा धर्म ज्योति के समान, और तेरा न्याय दोपहर के उजियाले के समान प्रगट करेगा।


## Psalms 37:7 (id: 219037007)

7यहोवा के सामने चुपचाप रह, और धीरज से उसकी प्रतिक्षा कर; उस मनुष्य के कारण न कुढ़, जिसके काम सफल होते हैं, और वह बुरी युक्तियों को निकालता है!


## Psalms 37:8 (id: 219037008)

8क्रोध से परे रह, और जलजलाहट को छोड़ दे! मत कुढ़, उससे बुराई ही निकलेगी।


## Psalms 37:9 (id: 219037009)

9क्योंकि कुकर्मी लोग काट डाले जाएँगे; और जो यहोवा की बाट जोहते हैं, वही पृथ्वी के अधिकारी होंगे।


## Psalms 37:10 (id: 219037010)

10थोड़े दिन के बीतने पर दुष्ट रहेगा ही नहीं; और तू उसके स्थान को भली भाँति देखने पर भी उसको न पाएगा।


## Psalms 37:11 (id: 219037011)

11परन्तु नम्र लोग पृथ्वी के अधिकारी होंगे, और बड़ी शान्ति के कारण आनन्द मनाएँगे।


## Psalms 37:12 (id: 219037012)

12दुष्ट धर्मी के विरुद्ध बुरी युक्ति निकालता है, और उस पर दाँत पीसता है;


## Psalms 37:13 (id: 219037013)

13परन्तु प्रभु उस पर हँसेगा, क्योंकि वह देखता है कि उसका दिन आनेवाला है।


## Psalms 37:14 (id: 219037014)

14दुष्ट लोग तलवार खींचे और धनुष चढ़ाए हुए हैं, ताकि दीन दरिद्र को गिरा दें, और सीधी चाल चलनेवालों को वध करें।


## Psalms 37:15 (id: 219037015)

15उनकी तलवारों से उन्हीं के हृदय छिदेंगे, और उनके धनुष तोड़े जाएँगे।


## Psalms 37:16 (id: 219037016)

16धर्मी का थोड़ा सा धन दुष्टों के बहुत से धन से उत्तम है।


## Psalms 37:17 (id: 219037017)

17क्योंकि दुष्टों की भुजाएँ तो तोड़ी जाएँगी; परन्तु यहोवा धर्मियों को सम्भालता है।


## Psalms 37:18 (id: 219037018)

18यहोवा खरे लोगों की आयु की सुधि रखता है, और उनका भाग सदैव बना रहेगा।


## Psalms 37:19 (id: 219037019)

19विपत्ति के समय, वे लज्जित न होंगे, और अकाल के दिनों में वे तृप्त रहेंगे।


## Psalms 37:20 (id: 219037020)

20दुष्ट लोग नाश हो जाएँगे; और यहोवा के शत्रु खेत की सुथरी घास के समान नाश होंगे, वे धुएँ के समान लुप्त‍ हो जाएँगे।


## Psalms 37:21 (id: 219037021)

21दुष्ट ऋण लेता है, और भरता नहीं परन्तु धर्मी अनुग्रह करके दान देता है;


## Psalms 37:22 (id: 219037022)

22क्योंकि जो उससे आशीष पाते हैं वे तो पृथ्वी के अधिकारी होंगे, परन्तु जो उससे श्रापित होते हैं, वे नाश हो जाएँगे।


## Psalms 37:23 (id: 219037023)

23मनुष्य की गति यहोवा की ओर से दृढ़ होती है, और उसके चलन से वह प्रसन्न रहता है;


## Psalms 37:24 (id: 219037024)

24चाहे वह गिरे तो भी पड़ा न रह जाएगा, क्योंकि यहोवा उसका हाथ थामे रहता है।


## Psalms 37:25 (id: 219037025)

25मैं लड़कपन से लेकर बुढ़ापे तक देखता आया हूँ; परन्तु न तो कभी धर्मी को त्यागा हुआ, और न उसके वंश को टुकड़े माँगते देखा है।


## Psalms 37:26 (id: 219037026)

26वह तो दिन भर अनुग्रह कर करके ऋण देता है, और उसके वंश पर आशीष फलती रहती है।


## Psalms 37:27 (id: 219037027)

27बुराई को छोड़ भलाई कर; और तू सर्वदा बना रहेगा।


## Psalms 37:28 (id: 219037028)

28क्योंकि यहोवा न्याय से प्रीति रखता; और अपने भक्तों को न तजेगा। उनकी तो रक्षा सदा होती है, परन्तु दुष्टों का वंश काट डाला जाएगा।


## Psalms 37:29 (id: 219037029)

29धर्मी लोग पृथ्वी के अधिकारी होंगे, और उसमें सदा बसे रहेंगे।


## Psalms 37:30 (id: 219037030)

30धर्मी अपने मुँह से बुद्धि की बातें करता, और न्याय का वचन कहता है।


## Psalms 37:31 (id: 219037031)

31उसके परमेश्वर की व्यवस्था उसके हृदय में बनी रहती है, उसके पैर नहीं फिसलते।


## Psalms 37:32 (id: 219037032)

32दुष्ट धर्मी की ताक में रहता है। और उसके मार डालने का यत्न करता है।


## Psalms 37:33 (id: 219037033)

33यहोवा उसको उसके हाथ में न छोड़ेगा, और जब उसका विचार किया जाए तब वह उसे दोषी न ठहराएगा।


## Psalms 37:34 (id: 219037034)

34यहोवा की बाट जोहता रह, और उसके मार्ग पर बना रह, और वह तुझे बढ़ाकर पृथ्वी का अधिकारी कर देगा; जब दुष्ट काट डाले जाएँगे, तब तू देखेगा।


## Psalms 37:35 (id: 219037035)

35मैंने दुष्ट को बड़ा पराक्रमी और ऐसा फैलता हुए देखा, जैसा कोई हरा पेड़ अपने निज भूमि में फैलता है।


## Psalms 37:36 (id: 219037036)

36परन्तु जब कोई उधर से गया तो देखा कि वह वहाँ है ही नहीं; और मैंने भी उसे ढूँढ़ा, परन्तु कहीं न पाया।


## Psalms 37:37 (id: 219037037)

37खरे मनुष्य पर दृष्टि कर और धर्मी को देख, क्योंकि मेल से रहनेवाले पुरुष का अन्तफल अच्छा है।


## Psalms 37:38 (id: 219037038)

38परन्तु अपराधी एक साथ सत्यानाश किए जाएँगे; दुष्टों का अन्तफल सर्वनाश है।


## Psalms 37:39 (id: 219037039)

39धर्मियों की मुक्ति यहोवा की ओर से होती है; संकट के समय वह उनका दृढ़ गढ़ है।


## Psalms 37:40 (id: 219037040)

40यहोवा उनकी सहायता करके उनको बचाता है; वह उनको दुष्टों से छुड़ाकर उनका उद्धार करता है, इसलिए कि उन्होंने उसमें अपनी शरण ली है।


## Psalms 38:1 (id: 219038001)

1यादगार के लिये दाऊद का भजन; हे यहोवा क्रोध में आकर मुझे झिड़क न दे, और न जलजलाहट में आकर मेरी ताड़ना कर!


## Psalms 38:2 (id: 219038002)

2क्योंकि तेरे तीर मुझ में लगे हैं, और मैं तेरे हाथ के नीचे दबा हूँ।


## Psalms 38:3 (id: 219038003)

3तेरे क्रोध के कारण मेरे शरीर में कुछ भी आरोग्यता नहीं; और मेरे पाप के कारण मेरी हड्डियों में कुछ भी चैन नहीं।


## Psalms 38:4 (id: 219038004)

4क्योंकि मेरे अधर्म के कामों में मेरा सिर डूब गया, और वे भारी बोझ के समान मेरे सहने से बाहर हो गए हैं।


## Psalms 38:5 (id: 219038005)

5मेरी मूर्खता के पाप के कारण मेरे घाव सड़ गए और उनसे दुर्गन्ध आती हैं।


## Psalms 38:6 (id: 219038006)

6मैं बहुत दुःखी हूँ और झुक गया हूँ; दिन भर मैं शोक का पहरावा पहने हुए चलता फिरता हूँ।


## Psalms 38:7 (id: 219038007)

7क्योंकि मेरी कमर में जलन है, और मेरे शरीर में आरोग्यता नहीं।


## Psalms 38:8 (id: 219038008)

8मैं निर्बल और बहुत ही चूर हो गया हूँ; मैं अपने मन की घबराहट से कराहता हूँ।


## Psalms 38:9 (id: 219038009)

9हे प्रभु मेरी सारी अभिलाषा तेरे सम्मुख है, और मेरा कराहना तुझ से छिपा नहीं।


## Psalms 38:10 (id: 219038010)

10मेरा हृदय धड़कता है, मेरा बल घटता जाता है; और मेरी आँखों की ज्योति भी मुझसे जाती रही।


## Psalms 38:11 (id: 219038011)

11मेरे मित्र और मेरे संगी मेरी विपत्ति में अलग हो गए, और मेरे कुटुम्बी भी दूर जा खड़े हुए।


## Psalms 38:12 (id: 219038012)

12मेरे प्राण के ग्राहक मेरे लिये जाल बिछाते हैं, और मेरी हानि का यत्न करनेवाले दुष्टता की बातें बोलते, और दिन भर छल की युक्ति सोचते हैं।


## Psalms 38:13 (id: 219038013)

13परन्तु मैं बहरे के समान सुनता ही नहीं, और मैं गूँगे के समान मुँह नहीं खोलता।


## Psalms 38:14 (id: 219038014)

14वरन् मैं ऐसे मनुष्य के तुल्य हूँ जो कुछ नहीं सुनता, और जिसके मुँह से विवाद की कोई बात नहीं निकलती।


## Psalms 38:15 (id: 219038015)

15परन्तु हे यहोवा, मैंने तुझ ही पर अपनी आशा लगाई है; हे प्रभु, मेरे परमेश्वर, तू ही उत्तर देगा।


## Psalms 38:16 (id: 219038016)

16क्योंकि मैंने कहा, “ऐसा न हो कि वे मुझ पर आनन्द करें; जब मेरा पाँव फिसल जाता है, तब मुझ पर अपनी बड़ाई मारते हैं।”


## Psalms 38:17 (id: 219038017)

17क्योंकि मैं तो अब गिरने ही पर हूँ; और मेरा शोक निरन्तर मेरे सामने है।


## Psalms 38:18 (id: 219038018)

18इसलिए कि मैं तो अपने अधर्म को प्रगट करूँगा, और अपने पाप के कारण खेदित रहूँगा।


## Psalms 38:19 (id: 219038019)

19परन्तु मेरे शत्रु अनगिनत हैं, और मेरे बैरी बहुत हो गए हैं।


## Psalms 38:20 (id: 219038020)

20जो भलाई के बदले में बुराई करते हैं, वह भी मेरे भलाई के पीछे चलने के कारण मुझसे विरोध करते हैं।


## Psalms 38:21 (id: 219038021)

21हे यहोवा, मुझे छोड़ न दे! हे मेरे परमेश्वर, मुझसे दूर न हो!


## Psalms 38:22 (id: 219038022)

22हे यहोवा, हे मेरे उद्धारकर्ता, मेरी सहायता के लिये फुर्ती कर!


## Psalms 39:1 (id: 219039001)

1यदूतून प्रधान बजानेवाले के लिये दाऊद का भजन; मैंने कहा, “मैं अपनी चाल चलन में चौकसी करूँगा, ताकि मेरी जीभ से पाप न हो; जब तक दुष्ट मेरे सामने है, तब तक मैं लगाम लगाए अपना मुँह बन्द किए रहूँगा।”


## Psalms 39:2 (id: 219039002)

2मैं मौन धारण कर गूँगा बन गया, और भलाई की ओर से भी चुप्पी साधे रहा; और मेरी पीड़ा बढ़ गई,


## Psalms 39:3 (id: 219039003)

3मेरा हृदय अन्दर ही अन्दर जल रहा था। सोचते\-सोचते आग भड़क उठी; तब मैं अपनी जीभ से बोल उठा;


## Psalms 39:4 (id: 219039004)

4“हे यहोवा, ऐसा कर कि मेरा अन्त मुझे मालूम हो जाए, और यह भी कि मेरी आयु के दिन कितने हैं; जिससे मैं जान लूँ कि कैसा अनित्य हूँ!


## Psalms 39:5 (id: 219039005)

5देख, तूने मेरी आयु बालिश्त भर की रखी है, और मेरा जीवनकाल तेरी दृष्टि में कुछ है ही नहीं। सचमुच सब मनुष्य कैसे ही स्थिर क्यों न हों तो भी व्यर्थ ठहरे हैं। (सेला)


## Psalms 39:6 (id: 219039006)

6सचमुच मनुष्य छाया सा चलता फिरता है; सचमुच वे व्यर्थ घबराते हैं; वह धन का संचय तो करता है परन्तु नहीं जानता कि उसे कौन लेगा!


## Psalms 39:7 (id: 219039007)

7“अब हे प्रभु, मैं किस बात की बाट जोहूँ? मेरी आशा तो तेरी ओर लगी है।


## Psalms 39:8 (id: 219039008)

8मुझे मेरे सब अपराधों के बन्धन से छुड़ा ले। मूर्ख मेरी निन्दा न करने पाए।


## Psalms 39:9 (id: 219039009)

9मैं गूँगा बन गया और मुँह न खोला; क्योंकि यह काम तू ही ने किया है।


## Psalms 39:10 (id: 219039010)

10तूने जो विपत्ति मुझ पर डाली है उसे मुझसे दूर कर दे, क्योंकि मैं तो तेरे हाथ की मार से भस्म हुआ जाता हूँ।


## Psalms 39:11 (id: 219039011)

11जब तू मनुष्य को अधर्म के कारण डाँट\-डपटकर ताड़ना देता है; तब तू उसकी सामर्थ्य को पतंगे के समान नाश करता है; सचमुच सब मनुष्य वृथाभिमान करते हैं।


## Psalms 39:12 (id: 219039012)

12“हे यहोवा, मेरी प्रार्थना सुन, और मेरी दुहाई पर कान लगा; मेरा रोना सुनकर शान्त न रह! क्योंकि मैं तेरे संग एक परदेशी यात्री के समान रहता हूँ, और अपने सब पुरखाओं के समान परदेशी हूँ।


## Psalms 39:13 (id: 219039013)

13आह! इससे पहले कि मैं यहाँ से चला जाऊँ और न रह जाऊँ, मुझे बचा ले जिससे मैं प्रदीप्त जीवन प्राप्त करूँ!”


## Psalms 40:1 (id: 219040001)

1प्रधान बजानेवाले के लिये दाऊद का भजन; मैं धीरज से यहोवा की बाट जोहता रहा; और उसने मेरी ओर झुककर मेरी दुहाई सुनी।


## Psalms 40:2 (id: 219040002)

2उसने मुझे सत्यानाश के गड्ढे और दलदल की कीच में से उबारा, और मुझ को चट्टान पर खड़ा करके मेरे पैरों को दृढ़ किया है।


## Psalms 40:3 (id: 219040003)

3उसने मुझे एक नया गीत सिखाया जो हमारे परमेश्वर की स्तुति का है। बहुत लोग यह देखेंगे और उसकी महिमा करेंगे, और यहोवा पर भरोसा रखेंगे।


## Psalms 40:4 (id: 219040004)

4क्या ही धन्य है वह पुरुष, जो यहोवा पर भरोसा करता है, और अभिमानियों और मिथ्या की ओर मुड़नेवालों की ओर मुँह न फेरता हो।


## Psalms 40:5 (id: 219040005)

5हे मेरे परमेश्वर यहोवा, तूने बहुत से काम किए हैं! जो आश्चर्यकर्मों और विचार तू हमारे लिये करता है वह बहुत सी हैं; तेरे तुल्य कोई नहीं! मैं तो चाहता हूँ कि खोलकर उनकी चर्चा करूँ, परन्तु उनकी गिनती नहीं हो सकती।


## Psalms 40:6 (id: 219040006)

6मेलबलि और अन्नबलि से तू प्रसन्न नहीं होता तूने मेरे कान खोदकर खोले हैं। होमबलि और पापबलि तूने नहीं चाहा।


## Psalms 40:7 (id: 219040007)

7तब मैंने कहा, “देख, मैं आया हूँ; क्योंकि पुस्तक में मेरे विषय ऐसा ही लिखा हुआ है।


## Psalms 40:8 (id: 219040008)

8हे मेरे परमेश्वर, मैं तेरी इच्छा पूरी करने से प्रसन्न हूँ; और तेरी व्यवस्था मेरे अन्तःकरण में बसी है।”


## Psalms 40:9 (id: 219040009)

9मैंने बड़ी सभा में धार्मिकता के शुभ समाचार का प्रचार किया है; देख, मैंने अपना मुँह बन्द नहीं किया हे यहोवा, तू इसे जानता है।


## Psalms 40:10 (id: 219040010)

10मैंने तेरी धार्मिकता मन ही में नहीं रखा; मैंने तेरी सच्चाई और तेरे किए हुए उद्धार की चर्चा की है; मैंने तेरी करुणा और सत्यता बड़ी सभा से गुप्त नहीं रखी।


## Psalms 40:11 (id: 219040011)

11हे यहोवा, तू भी अपनी बड़ी दया मुझ पर से न हटा ले, तेरी करुणा और सत्यता से निरन्तर मेरी रक्षा होती रहे!


## Psalms 40:12 (id: 219040012)

12क्योंकि मैं अनगिनत बुराइयों से घिरा हुआ हूँ; मेरे अधर्म के कामों ने मुझे आ पकड़ा और मैं दृष्टि नहीं उठा सकता; वे गिनती में मेरे सिर के बालों से भी अधिक हैं; इसलिए मेरा हृदय टूट गया।


## Psalms 40:13 (id: 219040013)

13हे यहोवा, कृपा करके मुझे छुड़ा ले! हे यहोवा, मेरी सहायता के लिये फुर्ती कर!


## Psalms 40:14 (id: 219040014)

14जो मेरे प्राण की खोज में हैं, वे सब लज्जित हों; और उनके मुँह काले हों और वे पीछे हटाए और निरादर किए जाएँ जो मेरी हानि से प्रसन्न होते हैं।


## Psalms 40:15 (id: 219040015)

15जो मुझसे, “आहा, आहा,” कहते हैं, वे अपनी लज्जा के मारे विस्मित हों।


## Psalms 40:16 (id: 219040016)

16परन्तु जितने तुझे ढूँढ़ते हैं, वह सब तेरे कारण हर्षित और आनन्दित हों; जो तेरा किया हुआ उद्धार चाहते हैं, वे निरन्तर कहते रहें, “यहोवा की बड़ाई हो!”


## Psalms 40:17 (id: 219040017)

17मैं तो दीन और दरिद्र हूँ, तो भी प्रभु मेरी चिन्ता करता है। तू मेरा सहायक और छुड़ानेवाला है; हे मेरे परमेश्वर विलम्ब न कर।


## Psalms 41:1 (id: 219041001)

1प्रधान बजानेवाले के लिये दाऊद का भजन; क्या ही धन्य है वह, जो कंगाल की सुधि रखता है! विपत्ति के दिन यहोवा उसको बचाएगा।


## Psalms 41:2 (id: 219041002)

2यहोवा उसकी रक्षा करके उसको जीवित रखेगा, और वह पृथ्वी पर धन्य होगा। तू उसको शत्रुओं की इच्छा पर न छोड़।


## Psalms 41:3 (id: 219041003)

3जब वह व्याधि के मारे शय्या पर पड़ा हो, तब यहोवा उसे सम्भालेगा; तू रोग में उसके पूरे बिछौने को उलटकर ठीक करेगा।


## Psalms 41:4 (id: 219041004)

4मैंने कहा, “हे यहोवा, मुझ पर दया कर; मुझ को चंगा कर, क्योंकि मैंने तो तेरे विरुद्ध पाप किया है!”


## Psalms 41:5 (id: 219041005)

5मेरे शत्रु यह कहकर मेरी बुराई करते हैं “वह कब मरेगा, और उसका नाम कब मिटेगा?”


## Psalms 41:6 (id: 219041006)

6और जब वह मुझसे मिलने को आता है, तब वह व्यर्थ बातें बकता है, जबकि उसका मन अपने अन्दर अधर्म की बातें संचय करता है; और बाहर जाकर उनकी चर्चा करता है।


## Psalms 41:7 (id: 219041007)

7मेरे सब बैरी मिलकर मेरे विरुद्ध कानाफूसी करते हैं; वे मेरे विरुद्ध होकर मेरी हानि की कल्पना करते हैं।


## Psalms 41:8 (id: 219041008)

8वे कहते हैं कि इसे तो कोई बुरा रोग लग गया है; अब जो यह पड़ा है, तो फिर कभी उठने का नहीं।


## Psalms 41:9 (id: 219041009)

9मेरा परम मित्र जिस पर मैं भरोसा रखता था, जो मेरी रोटी खाता था, उसने भी मेरे विरुद्ध लात उठाई है।


## Psalms 41:10 (id: 219041010)

10परन्तु हे यहोवा, तू मुझ पर दया करके मुझ को उठा ले कि मैं उनको बदला दूँ।


## Psalms 41:11 (id: 219041011)

11मेरा शत्रु जो मुझ पर जयवन्त नहीं हो पाता, इससे मैंने जान लिया है कि तू मुझसे प्रसन्न है।


## Psalms 41:12 (id: 219041012)

12और मुझे तो तू खराई से सम्भालता, और सर्वदा के लिये अपने सम्मुख स्थिर करता है।


## Psalms 41:13 (id: 219041013)

13इस्राएल का परमेश्वर यहोवा आदि से अनन्तकाल तक धन्य है आमीन, फिर आमीन।


## Psalms 42:1 (id: 219042001)

1प्रधान बजानेवाले के लिये कोरहवंशियों का मश्कील; जैसे हिरनी नदी के जल के लिये हाँफती है, वैसे ही, हे परमेश्वर, मैं तेरे लिये हाँफता हूँ।


## Psalms 42:2 (id: 219042002)

2जीविते परमेश्वर, हाँ परमेश्वर, का मैं प्यासा हूँ, मैं कब जाकर परमेश्वर को अपना मुँह दिखाऊँगा?


## Psalms 42:3 (id: 219042003)

3मेरे आँसू दिन और रात मेरा आहार हुए हैं; और लोग दिन भर मुझसे कहते रहते हैं, तेरा परमेश्वर कहाँ है?


## Psalms 42:4 (id: 219042004)

4मैं कैसे भीड़ के संग जाया करता था, मैं जयजयकार और धन्यवाद के साथ उत्सव करनेवाली भीड़ के बीच में परमेश्वर के भवन को धीरे धीरे जाया करता था; यह स्मरण करके मेरा प्राण शोकित हो जाता है।


## Psalms 42:5 (id: 219042005)

5हे मेरे प्राण, तू क्यों गिरा जाता है? और तू अन्दर ही अन्दर क्यों व्याकुल है? परमेश्वर पर आशा लगाए रह; क्योंकि मैं उसके दर्शन से उद्धार पाकर फिर उसका धन्यवाद करूँगा।


## Psalms 42:6 (id: 219042006)

6हे मेरे परमेश्वर; मेरा प्राण मेरे भीतर गिरा जाता है, इसलिए मैं यरदन के पास के देश से और हेर्मोन के पहाड़ों और मिसगार की पहाड़ी के ऊपर से तुझे स्मरण करता हूँ।


## Psalms 42:7 (id: 219042007)

7तेरी जलधाराओं का शब्द सुनकर जल, जल को पुकारता है; तेरी सारी तरंगों और लहरों में मैं डूब गया हूँ।


## Psalms 42:8 (id: 219042008)

8तो भी दिन को यहोवा अपनी शक्ति और करुणा प्रगट करेगा; और रात को भी मैं उसका गीत गाऊँगा, और अपने जीवनदाता परमेश्वर से प्रार्थना करूँगा।


## Psalms 42:9 (id: 219042009)

9मैं परमेश्वर से जो मेरी चट्टान है कहूँगा, “तू मुझे क्यों भूल गया? मैं शत्रु के अत्याचार के मारे क्यों शोक का पहरावा पहने हुए चलता फिरता हूँ?”


## Psalms 42:10 (id: 219042010)

10मेरे सतानेवाले जो मेरी निन्दा करते हैं, मानो उससे मेरी हड्डियाँ चूर\-चूर होती हैं, मानो कटार से छिदी जाती हैं, क्योंकि वे दिन भर मुझसे कहते रहते हैं, तेरा परमेश्वर कहाँ है?


## Psalms 42:11 (id: 219042011)

11हे मेरे प्राण तू क्यों गिरा जाता है? तू अन्दर ही अन्दर क्यों व्याकुल है? परमेश्वर पर भरोसा रख; क्योंकि वह मेरे मुख की चमक और मेरा परमेश्वर है, मैं फिर उसका धन्यवाद करूँगा।


## Psalms 43:1 (id: 219043001)

1हे परमेश्वर, मेरा न्याय चुका और विधर्मी जाति से मेरा मुकद्दमा लड़; मुझ को छली और कुटिल पुरुष से बचा।


## Psalms 43:2 (id: 219043002)

2क्योंकि तू मेरा सामर्थी परमेश्वर है, तूने क्यों मुझे त्याग दिया है? मैं शत्रु के अत्याचार के मारे शोक का पहरावा पहने हुए क्यों फिरता रहूँ?


## Psalms 43:3 (id: 219043003)

3अपने प्रकाश और अपनी सच्चाई को भेज; वे मेरी अगुआई करें, वे ही मुझ को तेरे पवित्र पर्वत पर और तेरे निवास\-स्थान में पहुँचाए!


## Psalms 43:4 (id: 219043004)

4तब मैं परमेश्वर की वेदी के पास जाऊँगा, उस परमेश्वर के पास जो मेरे अति आनन्द का कुण्ड है; और हे परमेश्वर, हे मेरे परमेश्वर, मैं वीणा बजा\-बजाकर तेरा धन्यवाद करूँगा।


## Psalms 43:5 (id: 219043005)

5हे मेरे प्राण तू क्यों गिरा जाता है? तू अन्दर ही अन्दर क्यों व्याकुल है? परमेश्वर पर आशा रख, क्योंकि वह मेरे मुख की चमक और मेरा परमेश्वर है; मैं फिर उसका धन्यवाद करूँगा।


## Psalms 44:1 (id: 219044001)

1प्रधान बजानेवाले के लिये कोरहवंशियों का मश्कील; हे परमेश्वर, हमने अपने कानों से सुना, हमारे बापदादों ने हम से वर्णन किया है, कि तूने उनके दिनों में और प्राचीनकाल में क्या\-क्या काम किए हैं।


## Psalms 44:2 (id: 219044002)

2तूने अपने हाथ से जातियों को निकाल दिया, और इनको बसाया; तूने देश\-देश के लोगों को दुःख दिया, और इनको चारों ओर फैला दिया;


## Psalms 44:3 (id: 219044003)

3क्योंकि वे न तो अपनी तलवार के बल से इस देश के अधिकारी हुए, और न अपने बाहुबल से; परन्तु तेरे दाहिने हाथ और तेरी भुजा और तेरे प्रसन्न मुख के कारण जयवन्त हुए; क्योंकि तू उनको चाहता था।


## Psalms 44:4 (id: 219044004)

4हे परमेश्वर, तू ही हमारा महाराजा है, तू याकूब के उद्धार की आज्ञा देता है।


## Psalms 44:5 (id: 219044005)

5तेरे सहारे से हम अपने द्रोहियों को ढकेलकर गिरा देंगे; तेरे नाम के प्रताप से हम अपने विरोधियों को रौंदेंगे।


## Psalms 44:6 (id: 219044006)

6क्योंकि मैं अपने धनुष पर भरोसा न रखूँगा, और न अपनी तलवार के बल से बचूँगा।


## Psalms 44:7 (id: 219044007)

7परन्तु तू ही ने हमको द्रोहियों से बचाया है, और हमारे बैरियों को निराश और लज्जित किया है।


## Psalms 44:8 (id: 219044008)

8हम परमेश्वर की बड़ाई दिन भर करते रहते हैं, और सदैव तेरे नाम का धन्यवाद करते रहेंगे। (सेला)


## Psalms 44:9 (id: 219044009)

9तो भी तूने अब हमको त्याग दिया और हमारा अनादर किया है, और हमारे दलों के साथ आगे नहीं जाता।


## Psalms 44:10 (id: 219044010)

10तू हमको शत्रु के सामने से हटा देता है, और हमारे बैरी मनमाने लूट मार करते हैं।


## Psalms 44:11 (id: 219044011)

11तूने हमें कसाई की भेड़ों के समान कर दिया है, और हमको अन्यजातियों में तितर\-बितर किया है।


## Psalms 44:12 (id: 219044012)

12तू अपनी प्रजा को सेंत\-मेंत बेच डालता है, परन्तु उनके मोल से तू धनी नहीं होता।


## Psalms 44:13 (id: 219044013)

13तू हमारे पड़ोसियों से हमारी नामधराई कराता है, और हमारे चारों ओर के रहनेवाले हम से हँसी ठट्ठा करते हैं।


## Psalms 44:14 (id: 219044014)

14तूने हमको अन्यजातियों के बीच में अपमान ठहराया है, और देश\-देश के लोग हमारे कारण सिर हिलाते हैं।


## Psalms 44:15 (id: 219044015)

15दिन भर हमें तिरस्कार सहना पड़ता है, और कलंक लगाने और निन्दा करनेवाले के बोल से,


## Psalms 44:16 (id: 219044016)

16शत्रु और बदला लेनेवालों के कारण, बुरा\-भला कहनेवालों और निन्दा करनेवालों के कारण।


## Psalms 44:17 (id: 219044017)

17यह सब कुछ हम पर बीता तो भी हम तुझे नहीं भूले, न तेरी वाचा के विषय विश्वासघात किया है।


## Psalms 44:18 (id: 219044018)

18हमारे मन न बहके, न हमारे पैर तरी राह से मुड़ें;


## Psalms 44:19 (id: 219044019)

19तो भी तूने हमें गीदड़ों के स्थान में पीस डाला, और हमको घोर अंधकार में छिपा दिया है।


## Psalms 44:20 (id: 219044020)

20यदि हम अपने परमेश्वर का नाम भूल जाते, या किसी पराए देवता की ओर अपने हाथ फैलाते,


## Psalms 44:21 (id: 219044021)

21तो क्या परमेश्वर इसका विचार न करता? क्योंकि वह तो मन की गुप्त बातों को जानता है।


## Psalms 44:22 (id: 219044022)

22परन्तु हम दिन भर तेरे निमित्त मार डाले जाते हैं, और उन भेड़ों के समान समझे जाते हैं जो वध होने पर हैं।


## Psalms 44:23 (id: 219044023)

23हे प्रभु, जाग! तू क्यों सोता है? उठ! हमको सदा के लिये त्याग न दे!


## Psalms 44:24 (id: 219044024)

24तू क्यों अपना मुँह छिपा लेता है? और हमारा दुःख और सताया जाना भूल जाता है?


## Psalms 44:25 (id: 219044025)

25हमारा प्राण मिट्टी से लग गया; हमारा शरीर भूमि से सट गया है।


## Psalms 44:26 (id: 219044026)

26हमारी सहायता के लिये उठ खड़ा हो। और अपनी करुणा के निमित्त हमको छुड़ा ले।


## Psalms 45:1 (id: 219045001)

1प्रधान बजानेवाले के लिये शोशन्नीम में कोरहवंशियों का मश्कील। प्रेम प्रीति का गीत; मेरा हृदय एक सुन्दर विषय की उमंग से उमड़ रहा है, जो बात मैंने राजा के विषय रची है उसको सुनाता हूँ; मेरी जीभ निपुण लेखक की लेखनी बनी है।


## Psalms 45:2 (id: 219045002)

2तू मनुष्य की सन्तानों में परम सुन्दर है; तेरे होठों में अनुग्रह भरा हुआ है; इसलिए परमेश्वर ने तुझे सदा के लिये आशीष दी है।


## Psalms 45:3 (id: 219045003)

3हे वीर, तू अपनी तलवार को जो तेरा वैभव और प्रताप है अपनी कमर पर बाँध!


## Psalms 45:4 (id: 219045004)

4सत्यता, नम्रता और धार्मिकता के निमित्त अपने ऐश्वर्य और प्रताप पर सफलता से सवार हो; तेरा दाहिना हाथ तुझे भयानक काम सिखाए!


## Psalms 45:5 (id: 219045005)

5तेरे तीर तो तेज हैं, तेरे सामने देश\-देश के लोग गिरेंगे; राजा के शत्रुओं के हृदय उनसे छिदेंगे।


## Psalms 45:6 (id: 219045006)

6हे परमेश्वर, तेरा सिंहासन सदा सर्वदा बना रहेगा; तेरा राजदण्ड न्याय का है।


## Psalms 45:7 (id: 219045007)

7तूने धार्मिकता से प्रीति और दुष्टता से बैर रखा है। इस कारण परमेश्वर ने हाँ, तेरे परमेश्वर ने तुझको तेरे साथियों से अधिक हर्ष के तेल से अभिषेक किया है।


## Psalms 45:8 (id: 219045008)

8तेरे सारे वस्त्र गन्धरस, अगर, और तेज से सुगन्धित हैं, तू हाथी दाँत के मन्दिरों में तारवाले बाजों के कारण आनन्दित हुआ है।


## Psalms 45:9 (id: 219045009)

9तेरी प्रतिष्ठित स्त्रियों में राजकुमारियाँ भी हैं; तेरी दाहिनी ओर पटरानी, ओपीर के कुन्दन से विभूषित खड़ी है।


## Psalms 45:10 (id: 219045010)

10हे राजकुमारी सुन, और कान लगाकर ध्यान दे; अपने लोगों और अपने पिता के घर को भूल जा;


## Psalms 45:11 (id: 219045011)

11और राजा तेरे रूप की चाह करेगा। क्योंकि वह तो तेरा प्रभु है, तू उसे दण्डवत् कर।


## Psalms 45:12 (id: 219045012)

12सोर की राजकुमारी भी भेंट करने के लिये उपस्थित होगी, प्रजा के धनवान लोग तुझे प्रसन्न करने का यत्न करेंगे।


## Psalms 45:13 (id: 219045013)

13राजकुमारी महल में अति शोभायमान है, उसके वस्त्र में सुनहले बूटे कढ़े हुए हैं;


## Psalms 45:14 (id: 219045014)

14वह बूटेदार वस्त्र पहने हुए राजा के पास पहुँचाई जाएगी। जो कुमारियाँ उसकी सहेलियाँ हैं, वे उसके पीछे\-पीछे चलती हुई तेरे पास पहुँचाई जाएँगी।


## Psalms 45:15 (id: 219045015)

15वे आनन्दित और मगन होकर पहुँचाई जाएँगी, और वे राजा के महल में प्रवेश करेंगी।


## Psalms 45:16 (id: 219045016)

16तेरे पितरों के स्थान पर तेरे सन्तान होंगे; जिनको तू सारी पृथ्वी पर हाकिम ठहराएगा।


## Psalms 45:17 (id: 219045017)

17मैं ऐसा करूँगा, कि तेरे नाम की चर्चा पीढ़ी से पीढ़ी तक होती रहेगी; इस कारण देश\-देश के लोग सदा सर्वदा तेरा धन्यवाद करते रहेंगे।


## Psalms 46:1 (id: 219046001)

1प्रधान बजानेवाले के लिये कोरहवंशियों का, अलामोत की राग पर एक गीत; परमेश्वर हमारा शरणस्थान और बल है, संकट में अति सहज से मिलनेवाला सहायक।


## Psalms 46:2 (id: 219046002)

2इस कारण हमको कोई भय नहीं चाहे पृथ्वी उलट जाए, और पहाड़ समुद्र के बीच में डाल दिए जाएँ;


## Psalms 46:3 (id: 219046003)

3चाहे समुद्र गरजें और फेन उठाए, और पहाड़ उसकी बाढ़ से काँप उठे। (सेला)


## Psalms 46:4 (id: 219046004)

4एक नदी है जिसकी नहरों से परमेश्वर के नगर में अर्थात् परमप्रधान के पवित्र निवास भवन में आनन्द होता है।


## Psalms 46:5 (id: 219046005)

5परमेश्वर उस नगर के बीच में है, वह कभी टलने का नहीं; पौ फटते ही परमेश्वर उसकी सहायता करता है।


## Psalms 46:6 (id: 219046006)

6जाति\-जाति के लोग झल्ला उठे, राज्य\-राज्य के लोग डगमगाने लगे; वह बोल उठा, और पृथ्वी पिघल गई।


## Psalms 46:7 (id: 219046007)

7सेनाओं का यहोवा हमारे संग है; याकूब का परमेश्वर हमारा ऊँचा गढ़ है। (सेला)


## Psalms 46:8 (id: 219046008)

8आओ, यहोवा के महाकर्म देखो, कि उसने पृथ्वी पर कैसा\-कैसा उजाड़ किया है।


## Psalms 46:9 (id: 219046009)

9वह पृथ्वी की छोर तक लड़ाइयों को मिटाता है; वह धनुष को तोड़ता, और भाले को दो टुकड़े कर डालता है, और रथों को आग में झोंक देता है!


## Psalms 46:10 (id: 219046010)

10“चुप हो जाओ, और जान लो कि मैं ही परमेश्वर हूँ। मैं जातियों में महान हूँ, मैं पृथ्वी भर में महान हूँ!”


## Psalms 46:11 (id: 219046011)

11सेनाओं का यहोवा हमारे संग है; याकूब का परमेश्वर हमारा ऊँचा गढ़ है। (सेला)


## Psalms 47:1 (id: 219047001)

1प्रधान बजानेवाले के लिये कोरहवंशियों का भजन; हे देश\-देश के सब लोगों, तालियाँ बजाओ! ऊँचे शब्द से परमेश्वर के लिये जयजयकार करो!


## Psalms 47:2 (id: 219047002)

2क्योंकि यहोवा परमप्रधान और भययोग्य है, वह सारी पृथ्वी के ऊपर महाराजा है।


## Psalms 47:3 (id: 219047003)

3वह देश\-देश के लोगों को हमारे सम्मुख नीचा करता, और जाति\-जाति को हमारे पाँवों के नीचे कर देता है।


## Psalms 47:4 (id: 219047004)

4वह हमारे लिये उत्तम भाग चुन लेगा, जो उसके प्रिय याकूब के घमण्ड का कारण है। (सेला)


## Psalms 47:5 (id: 219047005)

5परमेश्वर जयजयकार सहित, यहोवा नरसिंगे के शब्द के साथ ऊपर गया है।


## Psalms 47:6 (id: 219047006)

6परमेश्वर का भजन गाओ, भजन गाओ! हमारे महाराजा का भजन गाओ, भजन गाओ!


## Psalms 47:7 (id: 219047007)

7क्योंकि परमेश्वर सारी पृथ्वी का महाराजा है; समझ बूझकर बुद्धि से भजन गाओ।


## Psalms 47:8 (id: 219047008)

8परमेश्वर जाति\-जाति पर राज्य करता है; परमेश्वर अपने पवित्र सिंहासन पर विराजमान है।


## Psalms 47:9 (id: 219047009)

9राज्य\-राज्य के रईस अब्राहम के परमेश्वर की प्रजा होने के लिये इकट्ठे हुए हैं। क्योंकि पृथ्वी की ढालें परमेश्वर के वश में हैं, वह तो शिरोमणि है।


## Psalms 48:1 (id: 219048001)

1गीत। कोरहवंशियों का भजन; हमारे परमेश्वर के नगर में, और अपने पवित्र पर्वत पर यहोवा महान और अति स्तुति के योग्य है! (सेला)


## Psalms 48:2 (id: 219048002)

2सिय्योन पर्वत ऊँचाई में सुन्दर और सारी पृथ्वी के हर्ष का कारण है, राजाधिराज का नगर उत्तरी सिरे पर है।


## Psalms 48:3 (id: 219048003)

3उसके महलों में परमेश्वर ऊँचा गढ़ माना गया है।


## Psalms 48:4 (id: 219048004)

4क्योंकि देखो, राजा लोग इकट्ठे हुए, वे एक संग आगे बढ़ गए।


## Psalms 48:5 (id: 219048005)

5उन्होंने आप ही देखा और देखते ही विस्मित हुए, वे घबराकर भाग गए।


## Psalms 48:6 (id: 219048006)

6वहाँ कँपकँपी ने उनको आ पकड़ा, और जच्चा की सी पीड़ाएँ उन्हें होने लगीं।


## Psalms 48:7 (id: 219048007)

7तू पूर्वी वायु से तर्शीश के जहाजों को तोड़ डालता है।


## Psalms 48:8 (id: 219048008)

8सेनाओं के यहोवा के नगर में, अपने परमेश्वर के नगर में, जैसा हमने सुना था, वैसा देखा भी है; परमेश्वर उसको सदा दृढ़ और स्थिर रखेगा।


## Psalms 48:9 (id: 219048009)

9हे परमेश्वर हमने तेरे मन्दिर के भीतर तेरी करुणा पर ध्यान किया है।


## Psalms 48:10 (id: 219048010)

10हे परमेश्वर तेरे नाम के योग्य तेरी स्तुति पृथ्वी की छोर तक होती है। तेरा दाहिना हाथ धार्मिकता से भरा है;


## Psalms 48:11 (id: 219048011)

11तेरे न्याय के कामों के कारण सिय्योन पर्वत आनन्द करे, और यहूदा के नगर की पुत्रियाँ मगन हों!


## Psalms 48:12 (id: 219048012)

12सिय्योन के चारों ओर चलो, और उसकी परिक्रमा करो, उसके गुम्मटों को गिन लो,


## Psalms 48:13 (id: 219048013)

13उसकी शहरपनाह पर दृष्टि लगाओ, उसके महलों को ध्यान से देखो; जिससे कि तुम आनेवाली पीढ़ी के लोगों से इस बात का वर्णन कर सको।


## Psalms 48:14 (id: 219048014)

14क्योंकि वह परमेश्वर सदा सर्वदा हमारा परमेश्वर है, वह मृत्यु तक हमारी अगुआई करेगा।


## Psalms 49:1 (id: 219049001)

1प्रधान बजानेवाले के लिये कोरहवंशियों का भजन; हे देश\-देश के सब लोगों यह सुनो! हे संसार के सब निवासियों, कान लगाओ!


## Psalms 49:2 (id: 219049002)

2क्या ऊँच, क्या नीच क्या धनी, क्या दरिद्र, कान लगाओ!


## Psalms 49:3 (id: 219049003)

3मेरे मुँह से बुद्धि की बातें निकलेंगी; और मेरे हृदय की बातें समझ की होंगी।


## Psalms 49:4 (id: 219049004)

4मैं नीतिवचन की ओर अपना कान लगाऊँगा, मैं वीणा बजाते हुए अपनी गुप्त बात प्रकाशित करूँगा।


## Psalms 49:5 (id: 219049005)

5विपत्ति के दिनों में मैं क्यों डरूँ जब अधर्म मुझे आ घेरे?


## Psalms 49:6 (id: 219049006)

6जो अपनी सम्पत्ति पर भरोसा रखते, और अपने धन की बहुतायत पर फूलते हैं,


## Psalms 49:7 (id: 219049007)

7उनमें से कोई अपने भाई को किसी भाँति छुड़ा नहीं सकता है; और न परमेश्वर को उसके बदले प्रायश्चित में कुछ दे सकता है


## Psalms 49:8 (id: 219049008)

8क्योंकि उनके प्राण की छुड़ौती भारी है वह अन्त तक कभी न चुका सकेंगे


## Psalms 49:9 (id: 219049009)

9कोई ऐसा नहीं जो सदैव जीवित रहे, और कब्र को न देखे।


## Psalms 49:10 (id: 219049010)

10क्योंकि देखने में आता है कि बुद्धिमान भी मरते हैं, और मूर्ख और पशु सरीखे मनुष्य भी दोनों नाश होते हैं, और अपनी सम्पत्ति दूसरों के लिये छोड़ जाते हैं।


## Psalms 49:11 (id: 219049011)

11वे मन ही मन यह सोचते हैं, कि उनका घर सदा स्थिर रहेगा, और उनके निवास पीढ़ी से पीढ़ी तक बने रहेंगे; इसलिए वे अपनी\-अपनी भूमि का नाम अपने\-अपने नाम पर रखते हैं।


## Psalms 49:12 (id: 219049012)

12परन्तु मनुष्य प्रतिष्ठा पाकर भी स्थिर नहीं रहता, वह पशुओं के समान होता है, जो मर मिटते हैं।


## Psalms 49:13 (id: 219049013)

13उनकी यह चाल उनकी मूर्खता है, तो भी उनके बाद लोग उनकी बातों से प्रसन्न होते हैं। (सेला)


## Psalms 49:14 (id: 219049014)

14वे अधोलोक की मानो भेड़ों का झुण्ड ठहराए गए हैं; मृत्यु उनका गड़रिया ठहरेगा; और भोर को सीधे लोग उन पर प्रभुता करेंगे; और उनका सुन्दर रूप अधोलोक का कौर हो जाएगा और उनका कोई आधार न रहेगा।


## Psalms 49:15 (id: 219049015)

15परन्तु परमेश्वर मेरे प्राण को अधोलोक के वश से छुड़ा लेगा, वह मुझे ग्रहण करके अपनाएगा।


## Psalms 49:16 (id: 219049016)

16जब कोई धनी हो जाए और उसके घर का वैभव बढ़ जाए, तब तू भय न खाना।


## Psalms 49:17 (id: 219049017)

17क्योंकि वह मरकर कुछ भी साथ न ले जाएगा; न उसका वैभव उसके साथ कब्र में जाएगा।


## Psalms 49:18 (id: 219049018)

18चाहे वह जीते जी अपने आपको धन्य कहता रहे। जब तू अपनी भलाई करता है, तब वे लोग तेरी प्रशंसा करते हैं


## Psalms 49:19 (id: 219049019)

19तो भी वह अपने पुरखाओं के समाज में मिलाया जाएगा, जो कभी उजियाला न देखेंगे।


## Psalms 49:20 (id: 219049020)

20मनुष्य चाहे प्रतिष्ठित भी हों परन्तु यदि वे समझ नहीं रखते तो वे पशुओं के समान हैं, जो मर मिटते हैं।


## Psalms 50:1 (id: 219050001)

1आसाप का भजन; सर्वशक्तिमान परमेश्वर यहोवा ने कहा है, और उदयाचल से लेकर अस्ताचल तक पृथ्वी के लोगों को बुलाया है।


## Psalms 50:2 (id: 219050002)

2सिय्योन से, जो परम सुन्दर है, परमेश्वर ने अपना तेज दिखाया है।


## Psalms 50:3 (id: 219050003)

3हमारा परमेश्वर आएगा और चुपचाप न रहेगा, आग उसके आगे\-आगे भस्म करती जाएगी; और उसके चारों ओर बड़ी आँधी चलेगी।


## Psalms 50:4 (id: 219050004)

4वह अपनी प्रजा का न्याय करने के लिये ऊपर के आकाश को और पृथ्वी को भी पुकारेगा:


## Psalms 50:5 (id: 219050005)

5“मेरे भक्तों को मेरे पास इकट्ठा करो, जिन्होंने बलिदान चढ़ाकर मुझसे वाचा बाँधी है!”


## Psalms 50:6 (id: 219050006)

6और स्वर्ग उसके धर्मी होने का प्रचार करेगा क्योंकि परमेश्वर तो आप ही न्यायी है। (सेला)


## Psalms 50:7 (id: 219050007)

7“हे मेरी प्रजा, सुन, मैं बोलता हूँ, और हे इस्राएल, मैं तेरे विषय साक्षी देता हूँ। परमेश्वर तेरा परमेश्वर मैं ही हूँ।


## Psalms 50:8 (id: 219050008)

8मैं तुझ पर तेरे बलियों के विषय दोष नहीं लगाता, तेरे होमबलि तो नित्य मेरे लिये चढ़ते हैं।


## Psalms 50:9 (id: 219050009)

9मैं न तो तेरे घर से बैल न तेरे पशुशाला से बकरे लूँगा।


## Psalms 50:10 (id: 219050010)

10क्योंकि वन के सारे जीव\-जन्तु और हजारों पहाड़ों के जानवर मेरे ही हैं।


## Psalms 50:11 (id: 219050011)

11पहाड़ों के सब पक्षियों को मैं जानता हूँ, और मैदान पर चलने\-फिरनेवाले जानवर मेरे ही हैं।


## Psalms 50:12 (id: 219050012)

12“यदि मैं भूखा होता तो तुझ से न कहता; क्योंकि जगत और जो कुछ उसमें है वह मेरा है।


## Psalms 50:13 (id: 219050013)

13क्या मैं बैल का माँस खाऊँ, या बकरों का लहू पीऊँ?


## Psalms 50:14 (id: 219050014)

14परमेश्वर को धन्यवाद ही का बलिदान चढ़ा, और परमप्रधान के लिये अपनी मन्नतें पूरी कर;


## Psalms 50:15 (id: 219050015)

15और संकट के दिन मुझे पुकार; मैं तुझे छुड़ाऊँगा, और तू मेरी महिमा करने पाएगा।”


## Psalms 50:16 (id: 219050016)

16परन्तु दुष्ट से परमेश्वर कहता है: “तुझे मेरी विधियों का वर्णन करने से क्या काम? तू मेरी वाचा की चर्चा क्यों करता है?


## Psalms 50:17 (id: 219050017)

17तू तो शिक्षा से बैर करता, और मेरे वचनों को तुच्छ जानता है।


## Psalms 50:18 (id: 219050018)

18जब तूने चोर को देखा, तब उसकी संगति से प्रसन्न हुआ; और परस्त्रीगामियों के साथ भागी हुआ।


## Psalms 50:19 (id: 219050019)

19“तूने अपना मुँह बुराई करने के लिये खोला, और तेरी जीभ छल की बातें गढ़ती है।


## Psalms 50:20 (id: 219050020)

20तू बैठा हुआ अपने भाई के विरुद्ध बोलता; और अपने सगे भाई की चुगली खाता है।


## Psalms 50:21 (id: 219050021)

21यह काम तूने किया, और मैं चुप रहा; इसलिए तूने समझ लिया कि परमेश्वर बिल्कुल मेरे समान है। परन्तु मैं तुझे समझाऊँगा, और तेरी आँखों के सामने सब कुछ अलग\-अलग दिखाऊँगा।”


## Psalms 50:22 (id: 219050022)

22“हे परमेश्वर को भूलनेवालो यह बात भली भाँति समझ लो, कहीं ऐसा न हो कि मैं तुम्हें फाड़ डालूँ, और कोई छुड़ानेवाला न हो।


## Psalms 50:23 (id: 219050023)

23धन्यवाद के बलिदान का चढ़ानेवाला मेरी महिमा करता है; और जो अपना चरित्र उत्तम रखता है उसको मैं परमेश्वर का उद्धार दिखाऊँगा!”


## Psalms 51:1 (id: 219051001)

1प्रधान बजानेवाले के लिये दाऊद का भजन जब नातान नबी उसके पास इसलिए आया कि वह बतशेबा के पास गया था; हे परमेश्वर, अपनी करुणा के अनुसार मुझ पर अनुग्रह कर; अपनी बड़ी दया के अनुसार मेरे अपराधों को मिटा दे।


## Psalms 51:2 (id: 219051002)

2मुझे भली भाँति धोकर मेरा अधर्म दूर कर, और मेरा पाप छुड़ाकर मुझे शुद्ध कर!


## Psalms 51:3 (id: 219051003)

3मैं तो अपने अपराधों को जानता हूँ, और मेरा पाप निरन्तर मेरी दृष्टि में रहता है।


## Psalms 51:4 (id: 219051004)

4मैंने केवल तेरे ही विरुद्ध पाप किया, और जो तेरी दृष्टि में बुरा है, वही किया है, ताकि तू बोलने में धर्मी और न्याय करने में निष्कलंक ठहरे।


## Psalms 51:5 (id: 219051005)

5देख, मैं अधर्म के साथ उत्पन्न हुआ, और पाप के साथ अपनी माता के गर्भ में पड़ा।


## Psalms 51:6 (id: 219051006)

6देख, तू हृदय की सच्चाई से प्रसन्न होता है; और मेरे मन ही में ज्ञान सिखाएगा।


## Psalms 51:7 (id: 219051007)

7जूफा से मुझे शुद्ध कर, तो मैं पवित्र हो जाऊँगा; मुझे धो, और मैं हिम से भी अधिक श्वेत बनूँगा।


## Psalms 51:8 (id: 219051008)

8मुझे हर्ष और आनन्द की बातें सुना, जिससे जो हड्डियाँ तूने तोड़ डाली हैं, वे मगन हो जाएँ।


## Psalms 51:9 (id: 219051009)

9अपना मुख मेरे पापों की ओर से फेर ले, और मेरे सारे अधर्म के कामों को मिटा डाल।


## Psalms 51:10 (id: 219051010)

10हे परमेश्वर, मेरे अन्दर शुद्ध मन उत्पन्न कर, और मेरे भीतर स्थिर आत्मा नये सिरे से उत्पन्न कर।


## Psalms 51:11 (id: 219051011)

11मुझे अपने सामने से निकाल न दे, और अपने पवित्र आत्मा को मुझसे अलग न कर।


## Psalms 51:12 (id: 219051012)

12अपने किए हुए उद्धार का हर्ष मुझे फिर से दे, और उदार आत्मा देकर मुझे सम्भाल।


## Psalms 51:13 (id: 219051013)

13जब मैं अपराधी को तेरा मार्ग सिखाऊँगा, और पापी तेरी ओर फिरेंगे।


## Psalms 51:14 (id: 219051014)

14हे परमेश्वर, हे मेरे उद्धारकर्ता परमेश्वर, मुझे हत्या के अपराध से छुड़ा ले, तब मैं तेरी धार्मिकता का जयजयकार करने पाऊँगा।


## Psalms 51:15 (id: 219051015)

15हे प्रभु, मेरा मुँह खोल दे तब मैं तेरा गुणानुवाद कर सकूँगा।


## Psalms 51:16 (id: 219051016)

16क्योंकि तू बलि से प्रसन्न नहीं होता, नहीं तो मैं देता; होमबलि से भी तू प्रसन्न नहीं होता।


## Psalms 51:17 (id: 219051017)

17टूटा मन परमेश्वर के योग्य बलिदान है; हे परमेश्वर, तू टूटे और पिसे हुए मन को तुच्छ नहीं जानता।


## Psalms 51:18 (id: 219051018)

18प्रसन्न होकर सिय्योन की भलाई कर, यरूशलेम की शहरपनाह को तू बना,


## Psalms 51:19 (id: 219051019)

19तब तू धार्मिकता के बलिदानों से अर्थात् सर्वांग पशुओं के होमबलि से प्रसन्न होगा; तब लोग तेरी वेदी पर पवित्र बलिदान चढ़ाएँगे।


## Psalms 52:1 (id: 219052001)

1प्रधान बजानेवाले के लिये मश्कील पर दाऊद का भजन जब दोएग एदोमी ने शाऊल को बताया कि दाऊद अहीमेलेक के घर गया था; हे वीर, तू बुराई करने पर क्यों घमण्ड करता है? परमेश्वर की करुणा तो अनन्त है।


## Psalms 52:2 (id: 219052002)

2तेरी जीभ केवल दुष्टता गढ़ती है; सान धरे हुए उस्तरे के समान वह छल का काम करती है।


## Psalms 52:3 (id: 219052003)

3तू भलाई से बढ़कर बुराई में, और धार्मिकता की बात से बढ़कर झूठ से प्रीति रखता है। (सेला)


## Psalms 52:4 (id: 219052004)

4हे छली जीभ, तू सब विनाश करनेवाली बातों से प्रसन्न रहती है।


## Psalms 52:5 (id: 219052005)

5निश्चय परमेश्वर तुझे सदा के लिये नाश कर देगा; वह तुझे पकड़कर तेरे डेरे से निकाल देगा; और जीवितों के लोक से तुझे उखाड़ डालेगा। (सेला)


## Psalms 52:6 (id: 219052006)

6तब धर्मी लोग इस घटना को देखकर डर जाएँगे, और यह कहकर उस पर हँसेंगे,


## Psalms 52:7 (id: 219052007)

7“देखो, यह वही पुरुष है जिसने परमेश्वर को अपनी शरण नहीं माना, परन्तु अपने धन की बहुतायत पर भरोसा रखता था, और अपने को दुष्टता में दृढ़ करता रहा!”


## Psalms 52:8 (id: 219052008)

8परन्तु मैं तो परमेश्वर के भवन में हरे जैतून के वृक्ष के समान हूँ। मैंने परमेश्वर की करुणा पर सदा सर्वदा के लिये भरोसा रखा है।


## Psalms 52:9 (id: 219052009)

9मैं तेरा धन्यवाद सर्वदा करता रहूँगा, क्योंकि तू ही ने यह काम किया है। मैं तेरे नाम पर आशा रखता हूँ, क्योंकि यह तेरे पवित्र भक्तों के सामने उत्तम है।


## Psalms 53:1 (id: 219053001)

1प्रधान बजानेवाले के लिये महलत की राग पर दाऊद का मश्कील; मूर्ख ने अपने मन में कहा, “कोई परमेश्वर है ही नहीं।” वे बिगड़ गए, उन्होंने कुटिलता के घिनौने काम किए हैं; कोई सुकर्मी नहीं।


## Psalms 53:2 (id: 219053002)

2परमेश्वर ने स्वर्ग पर से मनुष्यों के ऊपर दृष्टि की ताकि देखे कि कोई बुद्धि से चलनेवाला या परमेश्वर को खोजनेवाला है कि नहीं।


## Psalms 53:3 (id: 219053003)

3वे सब के सब हट गए; सब एक साथ बिगड़ गए; कोई सुकर्मी नहीं, एक भी नहीं।


## Psalms 53:4 (id: 219053004)

4क्या उन सब अनर्थकारियों को कुछ भी ज्ञान नहीं, जो मेरे लोगों को रोटी के समान खाते है पर परमेश्वर का नाम नहीं लेते है?


## Psalms 53:5 (id: 219053005)

5वहाँ उन पर भय छा गया जहाँ भय का कोई कारण न था। क्योंकि यहोवा ने उनकी हड्डियों को, जो तेरे विरुद्ध छावनी डाले पड़े थे, तितर\-बितर कर दिया; तूने तो उन्हें लज्जित कर दिया इसलिए कि परमेश्वर ने उनको त्याग दिया है।


## Psalms 53:6 (id: 219053006)

6भला होता कि इस्राएल का पूरा उद्धार सिय्योन से निकलता! जब परमेश्वर अपनी प्रजा को बन्धुवाई से लौटा ले आएगा। तब याकूब मगन और इस्राएल आनन्दित होगा।


## Psalms 54:1 (id: 219054001)

1प्रधान बजानेवाले के लिये, दाऊद का तारकले बाजों के साथ मश्कील जब जीपियों ने आकर शाऊल से कहा, “क्या दाऊद हमारे बीच में छिपा नहीं रहता?” हे परमेश्वर अपने नाम के द्वारा मेरा उद्धार कर, और अपने पराक्रम से मेरा न्याय कर।


## Psalms 54:2 (id: 219054002)

2हे परमेश्वर, मेरी प्रार्थना सुन ले; मेरे मुँह के वचनों की ओर कान लगा।


## Psalms 54:3 (id: 219054003)

3क्योंकि परदेशी मेरे विरुद्ध उठे हैं, और कुकर्मी मेरे प्राण के गाहक हुए हैं; उन्होंने परमेश्वर को अपने सम्मुख नहीं जाना। (सेला)


## Psalms 54:4 (id: 219054004)

4देखो, परमेश्वर मेरा सहायक है; प्रभु मेरे प्राण को सम्भालनेवाला है।


## Psalms 54:5 (id: 219054005)

5वह मेरे द्रोहियों की बुराई को उन्हीं पर लौटा देगा; हे परमेश्वर, अपनी सच्चाई के कारण उनका विनाश कर।


## Psalms 54:6 (id: 219054006)

6मैं तुझे स्वेच्छाबलि चढ़ाऊँगा; हे यहोवा, मैं तेरे नाम का धन्यवाद करूँगा, क्योंकि यह उत्तम है।


## Psalms 54:7 (id: 219054007)

7क्योंकि तूने मुझे सब दुःखों से छुड़ाया है, और मैंने अपने शत्रुओं पर विजयपूर्ण दृष्टि डाली है।


## Psalms 55:1 (id: 219055001)

1प्रधान बजानेवाले के लिये, तारवाले बाजों के साथ दाऊद का मश्कील; हे परमेश्वर, मेरी प्रार्थना की ओर कान लगा; और मेरी गिड़गिड़ाहट से मुँह न मोड़!


## Psalms 55:2 (id: 219055002)

2मेरी ओर ध्यान देकर, मुझे उत्तर दे; विपत्तियों के कारण मैं व्याकुल होता हूँ।


## Psalms 55:3 (id: 219055003)

3क्योंकि शत्रु कोलाहल और दुष्ट उपद्रव कर रहें हैं; वे मुझ पर दोषारोपण करते हैं, और क्रोध में आकर सताते हैं।


## Psalms 55:4 (id: 219055004)

4मेरा मन भीतर ही भीतर संकट में है, और मृत्यु का भय मुझ में समा गया है।


## Psalms 55:5 (id: 219055005)

5भय और कंपन ने मुझे पकड़ लिया है, और भय ने मुझे जकड़ लिया है।


## Psalms 55:6 (id: 219055006)

6तब मैंने कहा, “भला होता कि मेरे कबूतर के से पंख होते तो मैं उड़ जाता और विश्राम पाता!


## Psalms 55:7 (id: 219055007)

7देखो, फिर तो मैं उड़ते\-उड़ते दूर निकल जाता और जंगल में बसेरा लेता, (सेला)


## Psalms 55:8 (id: 219055008)

8मैं प्रचण्ड बयार और आँधी के झोंके से बचकर किसी शरणस्थान में भाग जाता।”


## Psalms 55:9 (id: 219055009)

9हे प्रभु, उनका सत्यानाश कर, और उनकी भाषा में गड़बड़ी डाल दे; क्योंकि मैंने नगर में उपद्रव और झगड़ा देखा है।


## Psalms 55:10 (id: 219055010)

10रात\-दिन वे उसकी शहरपनाह पर चढ़कर चारों ओर घूमते हैं; और उसके भीतर दुष्टता और उत्पात होता है।


## Psalms 55:11 (id: 219055011)

11उसके भीतर दुष्टता ने बसेरा डाला है; और अत्याचार और छल उसके चौक से दूर नहीं होते।


## Psalms 55:12 (id: 219055012)

12जो मेरी नामधराई करता है वह शत्रु नहीं था, नहीं तो मैं उसको सह लेता; जो मेरे विरुद्ध बड़ाई मारता है वह मेरा बैरी नहीं है, नहीं तो मैं उससे छिप जाता।


## Psalms 55:13 (id: 219055013)

13परन्तु वह तो तू ही था जो मेरी बराबरी का मनुष्य मेरा परम मित्र और मेरी जान\-पहचान का था।


## Psalms 55:14 (id: 219055014)

14हम दोनों आपस में कैसी मीठी\-मीठी बातें करते थे; हम भीड़ के साथ परमेश्वर के भवन को जाते थे।


## Psalms 55:15 (id: 219055015)

15उनको मृत्यु अचानक आ दबाए; वे जीवित ही अधोलोक में उतर जाएँ; क्योंकि उनके घर और मन दोनों में बुराइयाँ और उत्पात भरा है।


## Psalms 55:16 (id: 219055016)

16परन्तु मैं तो परमेश्वर को पुकारूँगा; और यहोवा मुझे बचा लेगा।


## Psalms 55:17 (id: 219055017)

17साँझ को, भोर को, दोपहर को, तीनों पहर मैं दुहाई दूँगा और कराहता रहूँगा और वह मेरा शब्द सुन लेगा।


## Psalms 55:18 (id: 219055018)

18जो लड़ाई मेरे विरुद्ध मची थी उससे उसने मुझे कुशल के साथ बचा लिया है। उन्होंने तो बहुतों को संग लेकर मेरा सामना किया था।


## Psalms 55:19 (id: 219055019)

19परमेश्वर जो आदि से विराजमान है यह सुनकर उनको उत्तर देगा। (सेला) ये वे है जिनमें कोई परिवर्तन नहीं, और उनमें परमेश्वर का भय है ही नहीं।


## Psalms 55:20 (id: 219055020)

20उसने अपने मेल रखनेवालों पर भी हाथ उठाया है, उसने अपनी वाचा को तोड़ दिया है।


## Psalms 55:21 (id: 219055021)

21उसके मुँह की बातें तो मक्खन सी चिकनी थी परन्तु उसके मन में लड़ाई की बातें थीं; उसके वचन तेल से अधिक नरम तो थे परन्तु नंगी तलवारें थीं।


## Psalms 55:22 (id: 219055022)

22अपना बोझ यहोवा पर डाल दे वह तुझे सम्भालेगा; वह धर्मी को कभी टलने न देगा।


## Psalms 55:23 (id: 219055023)

23परन्तु हे परमेश्वर, तू उन लोगों को विनाश के गड्ढे में गिरा देगा; हत्यारे और छली मनुष्य अपनी आधी आयु तक भी जीवित न रहेंगे। परन्तु मैं तुझ पर भरोसा रखे रहूँगा।


## Psalms 56:1 (id: 219056001)

1प्रधान बजानेवाले के लिये योनतेलेखद्दोकीम में दाऊद का मिक्ताम जब पलिश्तियों ने उसको गत नगर में पकड़ा था; हे परमेश्वर, मुझ पर दया कर, क्योंकि मनुष्य मुझे निगलना चाहते हैं; वे दिन भर लड़कर मुझे सताते हैं।


## Psalms 56:2 (id: 219056002)

2मेरे द्रोही दिन भर मुझे निगलना चाहते हैं, क्योंकि जो लोग अभिमान करके मुझसे लड़ते हैं वे बहुत हैं।


## Psalms 56:3 (id: 219056003)

3जिस समय मुझे डर लगेगा, मैं तुझ पर भरोसा रखूँगा।


## Psalms 56:4 (id: 219056004)

4परमेश्वर की सहायता से मैं उसके वचन की प्रशंसा करूँगा, परमेश्वर पर मैंने भरोसा रखा है, मैं नहीं डरूँगा। कोई प्राणी मेरा क्या कर सकता है?


## Psalms 56:5 (id: 219056005)

5वे दिन भर मेरे वचनों को, उलटा अर्थ लगा लगाकर मरोड़ते रहते हैं; उनकी सारी कल्पनाएँ मेरी ही बुराई करने की होती है।


## Psalms 56:6 (id: 219056006)

6वे सब मिलकर इकट्ठे होते हैं और छिपकर बैठते हैं; वे मेरे कदमों को देखते भालते हैं मानो वे मेरे प्राणों की घात में ताक लगाए बैठे हों।


## Psalms 56:7 (id: 219056007)

7क्या वे बुराई करके भी बच जाएँगे? हे परमेश्वर, अपने क्रोध से देश\-देश के लोगों को गिरा दे!


## Psalms 56:8 (id: 219056008)

8तू मेरे मारे\-मारे फिरने का हिसाब रखता है; तू मेरे आँसुओं को अपनी कुप्पी में रख ले! क्या उनकी चर्चा तेरी पुस्तक में नहीं है?


## Psalms 56:9 (id: 219056009)

9तब जिस समय मैं पुकारूँगा, उसी समय मेरे शत्रु उलटे फिरेंगे। यह मैं जानता हूँ, कि परमेश्वर मेरी ओर है।


## Psalms 56:10 (id: 219056010)

10परमेश्वर की सहायता से मैं उसके वचन की प्रशंसा करूँगा, यहोवा की सहायता से मैं उसके वचन की प्रशंसा करूँगा।


## Psalms 56:11 (id: 219056011)

11मैंने परमेश्वर पर भरोसा रखा है, मैं न डरूँगा। मनुष्य मेरा क्या कर सकता है?


## Psalms 56:12 (id: 219056012)

12हे परमेश्वर, तेरी मन्नतों का भार मुझ पर बना है; मैं तुझको धन्यवाद\-बलि चढ़ाऊँगा।


## Psalms 56:13 (id: 219056013)

13क्योंकि तूने मुझ को मृत्यु से बचाया है; तूने मेरे पैरों को भी फिसलने से बचाया है, ताकि मैं परमेश्वर के सामने जीवितों के उजियाले में चलूँ फिरूँ।


## Psalms 57:1 (id: 219057001)

1प्रधान बजानेवाले के लिये अल\-तशहेत राग में दाऊद का मिक्ताम; जब वह शाऊल से भागकर गुफा में छिप गया था; हे परमेश्वर, मुझ पर दया कर, मुझ पर दया कर, क्योंकि मैं तेरा शरणागत हूँ; और जब तक ये विपत्तियाँ निकल न जाएँ, तब तक मैं तेरे पंखों के तले शरण लिए रहूँगा।


## Psalms 57:2 (id: 219057002)

2मैं परमप्रधान परमेश्वर को पुकारूँगा, परमेश्वर को जो मेरे लिये सब कुछ सिद्ध करता है।


## Psalms 57:3 (id: 219057003)

3परमेश्वर स्वर्ग से भेजकर मुझे बचा लेगा, जब मेरा निगलनेवाला निन्दा कर रहा हो। (सेला) परमेश्वर अपनी करुणा और सच्चाई प्रगट करेगा।


## Psalms 57:4 (id: 219057004)

4मेरा प्राण सिंहों के बीच में है, मुझे जलते हुओं के बीच में लेटना पड़ता है, अर्थात् ऐसे मनुष्यों के बीच में जिनके दाँत बर्छी और तीर हैं, और जिनकी जीभ तेज तलवार है।


## Psalms 57:5 (id: 219057005)

5हे परमेश्वर तू स्वर्ग के ऊपर अति महान और तेजोमय है, तेरी महिमा सारी पृथ्वी के ऊपर फैल जाए!


## Psalms 57:6 (id: 219057006)

6उन्होंने मेरे पैरों के लिये जाल बिछाया है; मेरा प्राण ढला जाता है। उन्होंने मेरे आगे गड्ढा खोदा, परन्तु आप ही उसमें गिर पड़े। (सेला)


## Psalms 57:7 (id: 219057007)

7हे परमेश्वर, मेरा मन स्थिर है, मेरा मन स्थिर है; मैं गाऊँगा वरन् भजन कीर्तन करूँगा।


## Psalms 57:8 (id: 219057008)

8हे मेरे मन जाग जा! हे सारंगी और वीणा जाग जाओ; मैं भी पौ फटते ही जाग उठूँगा।


## Psalms 57:9 (id: 219057009)

9हे प्रभु, मैं देश\-देश के लोगों के बीच तेरा धन्यवाद करूँगा; मैं राज्य\-राज्य के लोगों के बीच में तेरा भजन गाऊँगा।


## Psalms 57:10 (id: 219057010)

10क्योंकि तेरी करुणा स्वर्ग तक बड़ी है, और तेरी सच्चाई आकाशमण्डल तक पहुँचती है।


## Psalms 57:11 (id: 219057011)

11हे परमेश्वर, तू स्वर्ग के ऊपर अति महान है! तेरी महिमा सारी पृथ्वी के ऊपर फैल जाए!


## Psalms 58:1 (id: 219058001)

1प्रधान बजानेवाले के लिये अल\-तशहेत राग में दाऊद का मिक्ताम; हे मनुष्यों, क्या तुम सचमुच धार्मिकता की बात बोलते हो? और हे मनुष्य वंशियों क्या तुम सिधाई से न्याय करते हो?


## Psalms 58:2 (id: 219058002)

2नहीं, तुम मन ही मन में कुटिल काम करते हो; तुम देश भर में उपद्रव करते जाते हो।


## Psalms 58:3 (id: 219058003)

3दुष्ट लोग जन्मते ही पराए हो जाते हैं, वे पेट से निकलते ही झूठ बोलते हुए भटक जाते हैं।


## Psalms 58:4 (id: 219058004)

4उनमें सर्प का सा विष है; वे उस नाग के समान है, जो सुनना नहीं चाहता;


## Psalms 58:5 (id: 219058005)

5और सपेरा कितनी ही निपुणता से क्यों न मंत्र पढ़े, तो भी उसकी नहीं सुनता।


## Psalms 58:6 (id: 219058006)

6हे परमेश्वर, उनके मुँह में से दाँतों को तोड़ दे; हे यहोवा, उन जवान सिंहों की दाढ़ों को उखाड़ डाल!


## Psalms 58:7 (id: 219058007)

7वे घुलकर बहते हुए पानी के समान हो जाएँ; जब वे अपने तीर चढ़ाएँ, तब तीर मानो दो टुकड़े हो जाएँ।


## Psalms 58:8 (id: 219058008)

8वे घोंघे के समान हो जाएँ जो घुलकर नाश हो जाता है, और स्त्री के गिरे हुए गर्भ के समान हो जिसने सूरज को देखा ही नहीं।


## Psalms 58:9 (id: 219058009)

9इससे पहले कि तुम्हारी हाँड़ियों में काँटों की आँच लगे, हरे व जले, दोनों को वह बवण्डर से उड़ा ले जाएगा।


## Psalms 58:10 (id: 219058010)

10परमेश्वर का ऐसा पलटा देखकर आनन्दित होगा; वह अपने पाँव दुष्ट के लहू में धोएगा।


## Psalms 58:11 (id: 219058011)

11तब मनुष्य कहने लगेंगे, निश्चय धर्मी के लिये फल है; निश्चय परमेश्वर है, जो पृथ्वी पर न्याय करता है।


## Psalms 59:1 (id: 219059001)

1प्रधान बजानेवाले के लिये अल\-तशहेत राग में दाऊद का मिक्ताम; जब शाऊल के भेजे हुए लोगों ने घर का पहरा दिया कि उसको मार डाले; हे मेरे परमेश्वर, मुझ को शत्रुओं से बचा, मुझे ऊँचे स्थान पर रखकर मेरे विरोधियों से बचा,


## Psalms 59:2 (id: 219059002)

2मुझ को बुराई करनेवालों के हाथ से बचा, और हत्यारों से मेरा उद्धार कर।


## Psalms 59:3 (id: 219059003)

3क्योंकि देख, वे मेरी घात में लगे हैं; हे यहोवा, मेरा कोई दोष या पाप नहीं है, तो भी बलवन्त लोग मेरे विरुद्ध इकट्ठे होते हैं।


## Psalms 59:4 (id: 219059004)

4मैं निर्दोष हूँ तो भी वे मुझसे लड़ने को मेरी ओर दौड़ते है; जाग और मेरी मदद कर, और यह देख!


## Psalms 59:5 (id: 219059005)

5हे सेनाओं के परमेश्वर यहोवा, हे इस्राएल के परमेश्वर सब अन्यजातियों को दण्ड देने के लिये जाग; किसी विश्वासघाती अत्याचारी पर अनुग्रह न कर। (सेला)


## Psalms 59:6 (id: 219059006)

6वे लोग साँझ को लौटकर कुत्ते के समान गुर्राते हैं, और नगर के चारों ओर घूमते हैं।


## Psalms 59:7 (id: 219059007)

7देख वे डकारते हैं, उनके मुँह के भीतर तलवारें हैं, क्योंकि वे कहते हैं, “कौन हमें सुनता है?”


## Psalms 59:8 (id: 219059008)

8परन्तु हे यहोवा, तू उन पर हँसेगा; तू सब अन्यजातियों को उपहास में उड़ाएगा।


## Psalms 59:9 (id: 219059009)

9हे परमेश्वर, मेरे बल, मैं तुझ पर ध्यान दूँगा, तू मेरा ऊँचा गढ़ है।


## Psalms 59:10 (id: 219059010)

10परमेश्वर करुणा करता हुआ मुझसे मिलेगा; परमेश्वर मेरे शत्रुओं के विषय मेरी इच्छा पूरी कर देगा।


## Psalms 59:11 (id: 219059011)

11उन्हें घात न कर, ऐसा न हो कि मेरी प्रजा भूल जाए; हे प्रभु, हे हमारी ढाल! अपनी शक्ति से उन्हें तितर\-बितर कर, उन्हें दबा दे।


## Psalms 59:12 (id: 219059012)

12वह अपने मुँह के पाप, और होठों के वचन, और श्राप देने, और झूठ बोलने के कारण, अभिमान में फँसे हुए पकड़े जाएँ।


## Psalms 59:13 (id: 219059013)

13जलजलाहट में आकर उनका अन्त कर, उनका अन्त कर दे ताकि वे नष्ट हो जाएँ तब लोग जानेंगे कि परमेश्वर याकूब पर, वरन् पृथ्वी की छोर तक प्रभुता करता है। (सेला)


## Psalms 59:14 (id: 219059014)

14वे साँझ को लौटकर कुत्ते के समान गुर्राते, और नगर के चारों ओर घूमते है।


## Psalms 59:15 (id: 219059015)

15वे टुकड़े के लिये मारे\-मारे फिरते, और तृप्त न होने पर रात भर गुर्राते है।


## Psalms 59:16 (id: 219059016)

16परन्तु मैं तेरी सामर्थ्य का यश गाऊँगा, और भोर को तेरी करुणा का जयजयकार करूँगा। क्योंकि तू मेरा ऊँचा गढ़ है, और संकट के समय मेरा शरणस्थान ठहरा है।


## Psalms 59:17 (id: 219059017)

17हे मेरे बल, मैं तेरा भजन गाऊँगा, क्योंकि हे परमेश्वर, तू मेरा ऊँचा गढ़ और मेरा करुणामय परमेश्वर है।


## Psalms 60:1 (id: 219060001)

1प्रधान बजानेवाले के लिये दाऊद का मिक्ताम शूशनेदूत राग में। शिक्षादायक। जब वह अरम्नहरैम और अरमसोबा से लड़ता था। और योआब ने लौटकर नमक की तराई में एदोमियों में से बारह हजार पुरुष मार लिये; हे परमेश्वर, तूने हमको त्याग दिया, और हमको तोड़ डाला है; तू क्रोधित हुआ; फिर हमको ज्यों का त्यों कर दे।


## Psalms 60:2 (id: 219060002)

2तूने भूमि को कँपाया और फाड़ डाला है; उसके दरारों को भर दे, क्योंकि वह डगमगा रही है।


## Psalms 60:3 (id: 219060003)

3तूने अपनी प्रजा को कठिन समय दिखाया; तूने हमें लड़खड़ा देनेवाला दाखमधु पिलाया है।


## Psalms 60:4 (id: 219060004)

4तूने अपने डरवैयों को झण्डा दिया है, कि वह सच्चाई के कारण फहराया जाए। (सेला)


## Psalms 60:5 (id: 219060005)

5तू अपने दाहिने हाथ से बचा, और हमारी सुन ले कि तेरे प्रिय छुड़ाए जाएँ।


## Psalms 60:6 (id: 219060006)

6परमेश्वर पवित्रता के साथ बोला है, “मैं प्रफुल्लित होऊँगा; मैं शेकेम को बाँट लूँगा, और सुक्कोत की तराई को नपवाऊँगा।


## Psalms 60:7 (id: 219060007)

7गिलाद मेरा है; मनश्शे भी मेरा है; और एप्रैम मेरे सिर का टोप, यहूदा मेरा राजदण्ड है।


## Psalms 60:8 (id: 219060008)

8मोआब मेरे धोने का पात्र है; मैं एदोम पर अपना जूता फेंकूँगा; हे पलिश्तीन, मेरे ही कारण जयजयकार कर।”


## Psalms 60:9 (id: 219060009)

9मुझे गढ़वाले नगर में कौन पहुँचाएगा? एदोम तक मेरी अगुआई किसने की है?


## Psalms 60:10 (id: 219060010)

10हे परमेश्वर, क्या तूने हमको त्याग नहीं दिया? हे परमेश्वर, तू हमारी सेना के साथ नहीं जाता।


## Psalms 60:11 (id: 219060011)

11शत्रु के विरुद्ध हमारी सहायता कर, क्योंकि मनुष्य की सहायता व्यर्थ है।


## Psalms 60:12 (id: 219060012)

12परमेश्वर की सहायता से हम वीरता दिखाएँगे, क्योंकि हमारे शत्रुओं को वही रौंदेगा।


## Psalms 61:1 (id: 219061001)

1प्रधान बजानेवाले के लिये तारवाले बाजे के साथ दाऊद का भजन; हे परमेश्वर, मेरा चिल्लाना सुन, मेरी प्रार्थना की ओर ध्यान दे।


## Psalms 61:2 (id: 219061002)

2मूर्छा खाते समय मैं पृथ्वी की छोर से भी तुझे पुकारूँगा, जो चट्टान मेरे लिये ऊँची है, उस पर मुझ को ले चल;


## Psalms 61:3 (id: 219061003)

3क्योंकि तू मेरा शरणस्थान है, और शत्रु से बचने के लिये ऊँचा गढ़ है।


## Psalms 61:4 (id: 219061004)

4मैं तेरे तम्बू में युगानुयुग बना रहूँगा। मैं तेरे पंखों की ओट में शरण लिए रहूँगा। (सेला)


## Psalms 61:5 (id: 219061005)

5क्योंकि हे परमेश्वर, तूने मेरी मन्नतें सुनीं, जो तेरे नाम के डरवैये हैं, उनका सा भाग तूने मुझे दिया है।


## Psalms 61:6 (id: 219061006)

6तू राजा की आयु को बहुत बढ़ाएगा; उसके वर्ष पीढ़ी\-पीढ़ी के बराबर होंगे।


## Psalms 61:7 (id: 219061007)

7वह परमेश्वर के सम्मुख सदा बना रहेगा; तू अपनी करुणा और सच्चाई को उसकी रक्षा के लिये ठहरा रख।


## Psalms 61:8 (id: 219061008)

8इस प्रकार मैं सर्वदा तेरे नाम का भजन गा गाकर अपनी मन्नतें हर दिन पूरी किया करूँगा।


## Psalms 62:1 (id: 219062001)

1प्रधान बजानेवाले के लिये दाऊद का भजन। यदूतून की राग पर; सचमुच मैं चुपचाप होकर परमेश्वर की ओर मन लगाए हूँ मेरा उद्धार उसी से होता है।


## Psalms 62:2 (id: 219062002)

2सचमुच वही, मेरी चट्टान और मेरा उद्धार है, वह मेरा गढ़ है मैं अधिक न डिगूँगा।


## Psalms 62:3 (id: 219062003)

3तुम कब तक एक पुरुष पर धावा करते रहोगे, कि सब मिलकर उसका घात करो? वह तो झुकी हुई दीवार या गिरते हुए बाड़े के समान है।


## Psalms 62:4 (id: 219062004)

4सचमुच वे उसको, उसके ऊँचे पद से गिराने की सम्मति करते हैं; वे झूठ से प्रसन्न रहते हैं। मुँह से तो वे आशीर्वाद देते पर मन में कोसते हैं। (सेला)


## Psalms 62:5 (id: 219062005)

5हे मेरे मन, परमेश्वर के सामने चुपचाप रह, क्योंकि मेरी आशा उसी से है।


## Psalms 62:6 (id: 219062006)

6सचमुच वही मेरी चट्टान, और मेरा उद्धार है, वह मेरा गढ़ है; इसलिए मैं न डिगूँगा।


## Psalms 62:7 (id: 219062007)

7मेरे उद्धार और मेरी महिमा का आधार परमेश्वर है; मेरी दृढ़ चट्टान, और मेरा शरणस्थान परमेश्वर है।


## Psalms 62:8 (id: 219062008)

8हे लोगों, हर समय उस पर भरोसा रखो; उससे अपने\-अपने मन की बातें खोलकर कहो; परमेश्वर हमारा शरणस्थान है। (सेला)


## Psalms 62:9 (id: 219062009)

9सचमुच नीच लोग तो अस्थाई, और बड़े लोग मिथ्या ही हैं; तौल में वे हलके निकलते हैं; वे सब के सब साँस से भी हलके हैं।


## Psalms 62:10 (id: 219062010)

10अत्याचार करने पर भरोसा मत रखो, और लूट पाट करने पर मत फूलो; चाहे धन\-सम्पत्ति बढ़े, तो भी उस पर मन न लगाना।


## Psalms 62:11 (id: 219062011)

11परमेश्वर ने एक बार कहा है; और दो बार मैंने यह सुना है: कि सामर्थ्य परमेश्वर का है


## Psalms 62:12 (id: 219062012)

12और हे प्रभु, करुणा भी तेरी है। क्योंकि तू एक\-एक जन को उसके काम के अनुसार फल देता है।


## Psalms 63:1 (id: 219063001)

1दाऊद का भजन; जब वह यहूदा के जंगल में था। हे परमेश्वर, तू मेरा परमेश्वर है, मैं तुझे यत्न से ढूँढ़ूगा; सूखी और निर्जल ऊसर भूमि पर, मेरा मन तेरा प्यासा है, मेरा शरीर तेरा अति अभिलाषी है।


## Psalms 63:2 (id: 219063002)

2इस प्रकार से मैंने पवित्रस्थान में तुझ पर दृष्टि की, कि तेरी सामर्थ्य और महिमा को देखूँ।


## Psalms 63:3 (id: 219063003)

3क्योंकि तेरी करुणा जीवन से भी उत्तम है, मैं तेरी प्रशंसा करूँगा।


## Psalms 63:4 (id: 219063004)

4इसी प्रकार मैं जीवन भर तुझे धन्य कहता रहूँगा; और तेरा नाम लेकर अपने हाथ उठाऊँगा।


## Psalms 63:5 (id: 219063005)

5मेरा जीव मानो चर्बी और चिकने भोजन से तृप्त होगा, और मैं जयजयकार करके तेरी स्तुति करूँगा।


## Psalms 63:6 (id: 219063006)

6जब मैं बिछौने पर पड़ा तेरा स्मरण करूँगा, तब रात के एक\-एक पहर में तुझ पर ध्यान करूँगा;


## Psalms 63:7 (id: 219063007)

7क्योंकि तू मेरा सहायक बना है, इसलिए मैं तेरे पंखों की छाया में जयजयकार करूँगा।


## Psalms 63:8 (id: 219063008)

8मेरा मन तेरे पीछे\-पीछे लगा चलता है; और मुझे तो तू अपने दाहिने हाथ से थाम रखता है।


## Psalms 63:9 (id: 219063009)

9परन्तु जो मेरे प्राण के खोजी हैं, वे पृथ्वी के नीचे स्थानों में जा पड़ेंगे;


## Psalms 63:10 (id: 219063010)

10वे तलवार से मारे जाएँगे, और गीदड़ों का आहार हो जाएँगे।


## Psalms 63:11 (id: 219063011)

11परन्तु राजा परमेश्वर के कारण आनन्दित होगा; जो कोई परमेश्वर की शपथ खाए, वह बड़ाई करने पाएगा; परन्तु झूठ बोलनेवालों का मुँह बन्द किया जाएगा।


## Psalms 64:1 (id: 219064001)

1प्रधान बजानेवाले के लिये दाऊद का भजन; हे परमेश्वर, जब मैं तेरी दुहाई दूँ, तब मेरी सुन; शत्रु के उपजाए हुए भय के समय मेरे प्राण की रक्षा कर।


## Psalms 64:2 (id: 219064002)

2कुकर्मियों की गोष्ठी से, और अनर्थकारियों के हुल्लड़ से मेरी आड़ हो।


## Psalms 64:3 (id: 219064003)

3उन्होंने अपनी जीभ को तलवार के समान तेज किया है, और अपने कड़वे वचनों के तीरों को चढ़ाया है;


## Psalms 64:4 (id: 219064004)

4ताकि छिपकर खरे मनुष्य को मारें; वे निडर होकर उसको अचानक मारते भी हैं।


## Psalms 64:5 (id: 219064005)

5वे बुरे काम करने को हियाव बाँधते हैं; वे फंदे लगाने के विषय बातचीत करते हैं; और कहते हैं, “हमको कौन देखेगा?”


## Psalms 64:6 (id: 219064006)

6वे कुटिलता की युक्ति निकालते हैं; और कहते हैं, “हमने पक्की युक्ति खोजकर निकाली है।” क्योंकि मनुष्य के मन और हृदय के विचार गहरे है।


## Psalms 64:7 (id: 219064007)

7परन्तु परमेश्वर उन पर तीर चलाएगा; वे अचानक घायल हो जाएँगे।


## Psalms 64:8 (id: 219064008)

8वे अपने ही वचनों के कारण ठोकर खाकर गिर पड़ेंगे; जितने उन पर दृष्टि करेंगे वे सब अपने\-अपने सिर हिलाएँगे


## Psalms 64:9 (id: 219064009)

9तब सारे लोग डर जाएँगे; और परमेश्वर के कामों का बखान करेंगे, और उसके कार्यक्रम को भली भाँति समझेंगे।


## Psalms 64:10 (id: 219064010)

10धर्मी तो यहोवा के कारण आनन्दित होकर उसका शरणागत होगा, और सब सीधे मनवाले बड़ाई करेंगे।


## Psalms 65:1 (id: 219065001)

1प्रधान बजानेवाले के लिये दाऊद का भजन, गीत; हे परमेश्वर, सिय्योन में स्तुति तेरी बाट जोहती है; और तेरे लिये मन्नतें पूरी की जाएँगी।


## Psalms 65:2 (id: 219065002)

2हे प्रार्थना के सुननेवाले! सब प्राणी तेरे ही पास आएँगे।


## Psalms 65:3 (id: 219065003)

3अधर्म के काम मुझ पर प्रबल हुए हैं; हमारे अपराधों को तू क्षमा करेगा।


## Psalms 65:4 (id: 219065004)

4क्या ही धन्य है वह, जिसको तू चुनकर अपने समीप आने देता है, कि वह तेरे आँगनों में वास करे! हम तेरे भवन के, अर्थात् तेरे पवित्र मन्दिर के उत्तम\-उत्तम पदार्थों से तृप्त होंगे।


## Psalms 65:5 (id: 219065005)

5हे हमारे उद्धारकर्ता परमेश्वर, हे पृथ्वी के सब दूर\-दूर देशों के और दूर के समुद्र पर के रहनेवालों के आधार, तू धार्मिकता से किए हुए अद्भुत कार्यों द्वारा हमें उत्तर देगा;


## Psalms 65:6 (id: 219065006)

6तू जो पराक्रम का फेंटा कसे हुए, अपनी सामर्थ्य के पर्वतों को स्थिर करता है;


## Psalms 65:7 (id: 219065007)

7तू जो समुद्र का महाशब्द, उसकी तरंगों का महाशब्द, और देश\-देश के लोगों का कोलाहल शान्त करता है;


## Psalms 65:8 (id: 219065008)

8इसलिए दूर\-दूर देशों के रहनेवाले तेरे चिन्ह देखकर डर गए हैं; तू उदयाचल और अस्ताचल दोनों से जयजयकार कराता है।


## Psalms 65:9 (id: 219065009)

9तू भूमि की सुधि लेकर उसको सींचता है, तू उसको बहुत फलदायक करता है; परमेश्वर की नदी जल से भरी रहती है; तू पृथ्वी को तैयार करके मनुष्यों के लिये अन्न को तैयार करता है।


## Psalms 65:10 (id: 219065010)

10तू रेघारियों को भली भाँति सींचता है, और उनके बीच की मिट्टी को बैठाता है, तू भूमि को मेंह से नरम करता है, और उसकी उपज पर आशीष देता है।


## Psalms 65:11 (id: 219065011)

11तेरी भलाइयों से, तू वर्ष को मुकुट पहनता है; तेरे मार्गों में उत्तम\-उत्तम पदार्थ पाए जाते हैं।


## Psalms 65:12 (id: 219065012)

12वे जंगल की चराइयों में हरियाली फूट पड़ती हैं; और पहाड़ियाँ हर्ष का फेंटा बाँधे हुए है।


## Psalms 65:13 (id: 219065013)

13चराइयाँ भेड़\-बकरियों से भरी हुई हैं; और तराइयाँ अन्न से ढँपी हुई हैं, वे जयजयकार करती और गाती भी हैं।


## Psalms 66:1 (id: 219066001)

1प्रधान बजानेवाले के लिये गीत, भजन; हे सारी पृथ्वी के लोगों, परमेश्वर के लिये जयजयकार करो;


## Psalms 66:2 (id: 219066002)

2उसके नाम की महिमा का भजन गाओ; उसकी स्तुति करते हुए, उसकी महिमा करो।


## Psalms 66:3 (id: 219066003)

3परमेश्वर से कहो, “तेरे काम कितने भयानक हैं! तेरी महासामर्थ्य के कारण तेरे शत्रु तेरी चापलूसी करेंगे।


## Psalms 66:4 (id: 219066004)

4सारी पृथ्वी के लोग तुझे दण्डवत् करेंगे, और तेरा भजन गाएँगे; वे तेरे नाम का भजन गाएँगे।” (सेला)


## Psalms 66:5 (id: 219066005)

5आओ परमेश्वर के कामों को देखो; वह अपने कार्यों के कारण मनुष्यों को भययोग्य देख पड़ता है।


## Psalms 66:6 (id: 219066006)

6उसने समुद्र को सूखी भूमि कर डाला; वे महानद में से पाँव\-पाँव पार उतरे। वहाँ हम उसके कारण आनन्दित हुए,


## Psalms 66:7 (id: 219066007)

7जो अपने पराक्रम से सर्वदा प्रभुता करता है, और अपनी आँखों से जाति\-जाति को ताकता है। विद्रोही अपने सिर न उठाए। (सेला)


## Psalms 66:8 (id: 219066008)

8हे देश\-देश के लोगों, हमारे परमेश्वर को धन्य कहो, और उसकी स्तुति में राग उठाओ,


## Psalms 66:9 (id: 219066009)

9जो हमको जीवित रखता है; और हमारे पाँव को टलने नहीं देता।


## Psalms 66:10 (id: 219066010)

10क्योंकि हे परमेश्वर तूने हमको जाँचा; तूने हमें चाँदी के समान ताया था।


## Psalms 66:11 (id: 219066011)

11तूने हमको जाल में फँसाया; और हमारी कमर पर भारी बोझ बाँधा था;


## Psalms 66:12 (id: 219066012)

12तूने घुड़चढ़ों को हमारे सिरों के ऊपर से चलाया, हम आग और जल से होकर गए; परन्तु तूने हमको उबार के सुख से भर दिया है।


## Psalms 66:13 (id: 219066013)

13मैं होमबलि लेकर तेरे भवन में आऊँगा मैं उन मन्नतों को तेरे लिये पूरी करूँगा,


## Psalms 66:14 (id: 219066014)

14जो मैंने मुँह खोलकर मानीं, और संकट के समय कही थीं।


## Psalms 66:15 (id: 219066015)

15मैं तुझे मोटे पशुओं की होमबलि, मेढ़ों की चर्बी की धूप समेत चढ़ाऊँगा; मैं बकरों समेत बैल चढ़ाऊँगा। (सेला)


## Psalms 66:16 (id: 219066016)

16हे परमेश्वर के सब डरवैयों, आकर सुनो, मैं बताऊँगा कि उसने मेरे लिये क्या\-क्या किया है।


## Psalms 66:17 (id: 219066017)

17मैंने उसको पुकारा, और उसी का गुणानुवाद मुझसे हुआ।


## Psalms 66:18 (id: 219066018)

18यदि मैं मन में अनर्थ की बात सोचता, तो प्रभु मेरी न सुनता।


## Psalms 66:19 (id: 219066019)

19परन्तु परमेश्वर ने तो सुना है; उसने मेरी प्रार्थना की ओर ध्यान दिया है।


## Psalms 66:20 (id: 219066020)

20धन्य है परमेश्वर, जिसने न तो मेरी प्रार्थना अनसुनी की, और न मुझसे अपनी करुणा दूर कर दी है!


## Psalms 67:1 (id: 219067001)

1प्रधान बजानेवाले के लिये तारवाले बाजों के साथ भजन, गीत; परमेश्वर हम पर अनुग्रह करे और हमको आशीष दे; वह हम पर अपने मुख का प्रकाश चमकाए, (सेला)


## Psalms 67:2 (id: 219067002)

2जिससे तेरी गति पृथ्वी पर, और तेरा किया हुआ उद्धार सारी जातियों में जाना जाए।


## Psalms 67:3 (id: 219067003)

3हे परमेश्वर, देश\-देश के लोग तेरा धन्यवाद करें; देश\-देश के सब लोग तेरा धन्यवाद करें।


## Psalms 67:4 (id: 219067004)

4राज्य\-राज्य के लोग आनन्द करें, और जयजयकार करें, क्योंकि तू देश\-देश के लोगों का न्याय धर्म से करेगा, और पृथ्वी के राज्य\-राज्य के लोगों की अगुआई करेगा। (सेला)


## Psalms 67:5 (id: 219067005)

5हे परमेश्वर, देश\-देश के लोग तेरा धन्यवाद करें; देश\-देश के सब लोग तेरा धन्यवाद करें।


## Psalms 67:6 (id: 219067006)

6भूमि ने अपनी उपज दी है, परमेश्वर जो हमारा परमेश्वर है, उसने हमें आशीष दी है।


## Psalms 67:7 (id: 219067007)

7परमेश्वर हमको आशीष देगा; और पृथ्वी के दूर\-दूर देशों के सब लोग उसका भय मानेंगे।


## Psalms 68:1 (id: 219068001)

1प्रधान बजानेवाले के लिये दाऊद का भजन, गीत; परमेश्वर उठे, उसके शत्रु तितर\-बितर हों; और उसके बैरी उसके सामने से भाग जाएँ!


## Psalms 68:2 (id: 219068002)

2जैसे धुआँ उड़ जाता है, वैसे ही तू उनको उड़ा दे; जैसे मोम आग की आँच से पिघल जाता है, वैसे ही दुष्ट लोग परमेश्वर की उपस्थिति से नाश हों।


## Psalms 68:3 (id: 219068003)

3परन्तु धर्मी आनन्दित हों; वे परमेश्वर के सामने प्रफुल्लित हों; वे आनन्द में मगन हों!


## Psalms 68:4 (id: 219068004)

4परमेश्वर का गीत गाओ, उसके नाम का भजन गाओ; जो निर्जल देशों में सवार होकर चलता है, उसके लिये सड़क बनाओ; उसका नाम यहोवा है, इसलिए तुम उसके सामने प्रफुल्लित हो!


## Psalms 68:5 (id: 219068005)

5परमेश्वर अपने पवित्र धाम में, अनाथों का पिता और विधवाओं का न्यायी है।


## Psalms 68:6 (id: 219068006)

6परमेश्वर अनाथों का घर बसाता है; और बन्दियों को छुड़ाकर सम्पन्न करता है; परन्तु विद्रोहियों को सूखी भूमि पर रहना पड़ता है।


## Psalms 68:7 (id: 219068007)

7हे परमेश्वर, जब तू अपनी प्रजा के आगे\-आगे चलता था, जब तू निर्जल भूमि में सेना समेत चला, (सेला)


## Psalms 68:8 (id: 219068008)

8तब पृथ्वी काँप उठी, और आकाश भी परमेश्वर के सामने टपकने लगा, उधर सीनै पर्वत परमेश्वर, हाँ इस्राएल के परमेश्वर के सामने काँप उठा।


## Psalms 68:9 (id: 219068009)

9हे परमेश्वर, तूने बहुतायत की वर्षा की; तेरा निज भाग तो बहुत सूखा था, परन्तु तूने उसको हरा भरा किया है;


## Psalms 68:10 (id: 219068010)

10तेरा झुण्ड उसमें बसने लगा; हे परमेश्वर तूने अपनी भलाई से दीन जन के लिये तैयारी की है।


## Psalms 68:11 (id: 219068011)

11प्रभु आज्ञा देता है, तब शुभ समाचार सुनानेवालियों की बड़ी सेना हो जाती है।


## Psalms 68:12 (id: 219068012)

12अपनी\-अपनी सेना समेत राजा भागे चले जाते हैं, और गृहस्थिन लूट को बाँट लेती है।


## Psalms 68:13 (id: 219068013)

13क्या तुम भेड़शालाओं के बीच लेट जाओगे? और ऐसी कबूतरी के समान होंगे जिसके पंख चाँदी से और जिसके पर पीले सोने से मढ़े हुए हों?


## Psalms 68:14 (id: 219068014)

14जब सर्वशक्तिमान ने उसमें राजाओं को तितर\-बितर किया, तब मानो सल्मोन पर्वत पर हिम पड़ा।


## Psalms 68:15 (id: 219068015)

15बाशान का पहाड़ परमेश्वर का पहाड़ है; बाशान का पहाड़ बहुत शिखरवाला पहाड़ है।


## Psalms 68:16 (id: 219068016)

16परन्तु हे शिखरवाले पहाड़ों, तुम क्यों उस पर्वत को घूरते हो, जिसे परमेश्वर ने अपने वास के लिये चाहा है, और जहाँ यहोवा सदा वास किए रहेगा?


## Psalms 68:17 (id: 219068017)

17परमेश्वर के रथ बीस हजार, वरन् हजारों हजार हैं; प्रभु उनके बीच में है, जैसे वह सीनै पवित्रस्थान में है।


## Psalms 68:18 (id: 219068018)

18तू ऊँचे पर चढ़ा, तू लोगों को बँधुवाई में ले गया; तूने मनुष्यों से, वरन् हठीले मनुष्यों से भी भेंटें लीं, जिससे यहोवा परमेश्वर उनमें वास करे।


## Psalms 68:19 (id: 219068019)

19धन्य है प्रभु, जो प्रतिदिन हमारा बोझ उठाता है; वही हमारा उद्धारकर्ता परमेश्वर है। (सेला)


## Psalms 68:20 (id: 219068020)

20वही हमारे लिये बचानेवाला परमेश्वर ठहरा; यहोवा प्रभु मृत्यु से भी बचाता है।


## Psalms 68:21 (id: 219068021)

21निश्चय परमेश्वर अपने शत्रुओं के सिर पर, और जो अधर्म के मार्ग पर चलता रहता है, उसका बाल भरी खोपड़ी पर मार\-मार के उसे चूर करेगा।


## Psalms 68:22 (id: 219068022)

22प्रभु ने कहा है, “मैं उन्हें बाशान से निकाल लाऊँगा, मैं उनको गहरे सागर के तल से भी फेर ले आऊँगा,


## Psalms 68:23 (id: 219068023)

23कि तू अपने पाँव को लहू में डुबोए, और तेरे शत्रु तेरे कुत्तों का भाग ठहरें।”


## Psalms 68:24 (id: 219068024)

24हे परमेश्वर तेरी शोभा\-यात्राएँ देखी गई, मेरे परमेश्वर और राजा की शोभा यात्रा पवित्रस्थान में जाते हुए देखी गई।


## Psalms 68:25 (id: 219068025)

25गानेवाले आगे\-आगे और तारवाले बाजों के बजानेवाले पीछे\-पीछे गए, चारों ओर कुमारियाँ डफ बजाती थीं।


## Psalms 68:26 (id: 219068026)

26सभाओं में परमेश्वर का, हे इस्राएल के सोते से निकले हुए लोगों, प्रभु का धन्यवाद करो।


## Psalms 68:27 (id: 219068027)

27पहला बिन्यामीन जो सबसे छोटा गोत्र है, फिर यहूदा के हाकिम और उनकी सभा और जबूलून और नप्ताली के हाकिम हैं।


## Psalms 68:28 (id: 219068028)

28तेरे परमेश्वर ने तेरी सामर्थ्य को बनाया है, हे परमेश्वर, अपनी सामर्थ्य को हम पर प्रगट कर, जैसा तूने पहले प्रगट किया है।


## Psalms 68:29 (id: 219068029)

29तेरे मन्दिर के कारण जो यरूशलेम में हैं, राजा तेरे लिये भेंट ले आएँगे।


## Psalms 68:30 (id: 219068030)

30नरकटों में रहनेवाले जंगली पशुओं को, सांडों के झुण्ड को और देश\-देश के बछड़ों को झिड़क दे। वे चाँदी के टुकड़े लिये हुए प्रणाम करेंगे; जो लोगे युद्ध से प्रसन्न रहते हैं, उनको उसने तितर\-बितर किया है।


## Psalms 68:31 (id: 219068031)

31मिस्र से अधिकारी आएँगे; कूशी अपने हाथों को परमेश्वर की ओर फुर्ती से फैलाएँगे।


## Psalms 68:32 (id: 219068032)

32हे पृथ्वी पर के राज्य\-राज्य के लोगों परमेश्वर का गीत गाओ; प्रभु का भजन गाओ, (सेला)


## Psalms 68:33 (id: 219068033)

33जो सबसे ऊँचे सनातन स्वर्ग में सवार होकर चलता है; देखो वह अपनी वाणी सुनाता है, वह गम्भीर वाणी शक्तिशाली है।


## Psalms 68:34 (id: 219068034)

34परमेश्वर की सामर्थ्य की स्तुति करो, उसका प्रताप इस्राएल पर छाया हुआ है, और उसकी सामर्थ्य आकाशमण्डल में है।


## Psalms 68:35 (id: 219068035)

35हे परमेश्वर, तू अपने पवित्रस्थानों में भययोग्य है, इस्राएल का परमेश्वर ही अपनी प्रजा को सामर्थ्य और शक्ति का देनेवाला है। परमेश्वर धन्य है।


## Psalms 69:1 (id: 219069001)

1प्रधान बजानेवाले के लिये शोशन्नीम राग में दाऊद का गीत; हे परमेश्वर, मेरा उद्धार कर, मैं जल में डूबा जाता हूँ।


## Psalms 69:2 (id: 219069002)

2मैं बड़े दलदल में धँसा जाता हूँ, और मेरे पैर कहीं नहीं रुकते; मैं गहरे जल में आ गया, और धारा में डूबा जाता हूँ।


## Psalms 69:3 (id: 219069003)

3मैं पुकारते\-पुकारते थक गया, मेरा गला सूख गया है; अपने परमेश्वर की बाट जोहते\-जोहते, मेरी आँखें धुँधली पड़ गई हैं।


## Psalms 69:4 (id: 219069004)

4जो अकारण मेरे बैरी हैं, वे गिनती में मेरे सिर के बालों से अधिक हैं; मेरे विनाश करनेवाले जो व्यर्थ मेरे शत्रु हैं, वे सामर्थी हैं, इसलिए जो मैंने लूटा नहीं वह भी मुझ को देना पड़ा।


## Psalms 69:5 (id: 219069005)

5हे परमेश्वर, तू तो मेरी मूर्खता को जानता है, और मेरे दोष तुझ से छिपे नहीं हैं।


## Psalms 69:6 (id: 219069006)

6हे प्रभु, हे सेनाओं के यहोवा, जो तेरी बाट जोहते हैं, वे मेरे कारण लज्जित न हो; हे इस्राएल के परमेश्वर, जो तुझे ढूँढ़ते हैं, वह मेरे कारण अपमानित न हो।


## Psalms 69:7 (id: 219069007)

7तेरे ही कारण मेरी निन्दा हुई है, और मेरा मुँह लज्जा से ढँपा है।


## Psalms 69:8 (id: 219069008)

8मैं अपने भाइयों के सामने अजनबी हुआ, और अपने सगे भाइयों की दृष्टि में परदेशी ठहरा हूँ।


## Psalms 69:9 (id: 219069009)

9क्योंकि मैं तेरे भवन के निमित्त जलते\-जलते भस्म हुआ, और जो निन्दा वे तेरी करते हैं, वही निन्दा मुझ को सहनी पड़ी है।


## Psalms 69:10 (id: 219069010)

10जब मैं रोकर और उपवास करके दुःख उठाता था, तब उससे भी मेरी नामधराई ही हुई।


## Psalms 69:11 (id: 219069011)

11जब मैं टाट का वस्त्र पहने था, तब मेरा दृष्टान्त उनमें चलता था।


## Psalms 69:12 (id: 219069012)

12फाटक के पास बैठनेवाले मेरे विषय बातचीत करते हैं, और मदिरा पीनेवाले मुझ पर लगता हुआ गीत गाते हैं।


## Psalms 69:13 (id: 219069013)

13परन्तु हे यहोवा, मेरी प्रार्थना तो तेरी प्रसन्नता के समय में हो रही है; हे परमेश्वर अपनी करुणा की बहुतायात से, और बचाने की अपनी सच्ची प्रतिज्ञा के अनुसार मेरी सुन ले।


## Psalms 69:14 (id: 219069014)

14मुझ को दलदल में से उबार, कि मैं धँस न जाऊँ; मैं अपने बैरियों से, और गहरे जल में से बच जाऊँ।


## Psalms 69:15 (id: 219069015)

15मैं धारा में डूब न जाऊँ, और न मैं गहरे जल में डूब मरूँ, और न पाताल का मुँह मेरे ऊपर बन्द हो।


## Psalms 69:16 (id: 219069016)

16हे यहोवा, मेरी सुन ले, क्योंकि तेरी करुणा उत्तम है; अपनी दया की बहुतायत के अनुसार मेरी ओर ध्यान दे।


## Psalms 69:17 (id: 219069017)

17अपने दास से अपना मुँह न मोड़; क्योंकि मैं संकट में हूँ, फुर्ती से मेरी सुन ले।


## Psalms 69:18 (id: 219069018)

18मेरे निकट आकर मुझे छुड़ा ले, मेरे शत्रुओं से मुझ को छुटकारा दे।


## Psalms 69:19 (id: 219069019)

19मेरी नामधराई और लज्जा और अनादर को तू जानता है: मेरे सब द्रोही तेरे सामने हैं।


## Psalms 69:20 (id: 219069020)

20मेरा हृदय नामधराई के कारण फट गया, और मैं बहुत उदास हूँ। मैंने किसी तरस खानेवाले की आशा तो की, परन्तु किसी को न पाया, और शान्ति देनेवाले ढूँढ़ता तो रहा, परन्तु कोई न मिला।


## Psalms 69:21 (id: 219069021)

21लोगों ने मेरे खाने के लिये विष दिया, और मेरी प्यास बुझाने के लिये मुझे सिरका पिलाया।


## Psalms 69:22 (id: 219069022)

22उनका भोजन उनके लिये फंदा हो जाए; और उनके सुख के समय जाल बन जाए।


## Psalms 69:23 (id: 219069023)

23उनकी आँखों पर अंधेरा छा जाए, ताकि वे देख न सके; और तू उनकी कमर को निरन्तर कँपाता रह।


## Psalms 69:24 (id: 219069024)

24उनके ऊपर अपना रोष भड़का, और तेरे क्रोध की आँच उनको लगे।


## Psalms 69:25 (id: 219069025)

25उनकी छावनी उजड़ जाए, उनके डेरों में कोई न रहे।


## Psalms 69:26 (id: 219069026)

26क्योंकि जिसको तूने मारा, वे उसके पीछे पड़े हैं, और जिनको तूने घायल किया, वे उनकी पीड़ा की चर्चा करते हैं।


## Psalms 69:27 (id: 219069027)

27उनके अधर्म पर अधर्म बढ़ा; और वे तेरे धर्म को प्राप्त न करें।


## Psalms 69:28 (id: 219069028)

28उनका नाम जीवन की पुस्तक में से काटा जाए, और धर्मियों के संग लिखा न जाए।


## Psalms 69:29 (id: 219069029)

29परन्तु मैं तो दुःखी और पीड़ित हूँ, इसलिए हे परमेश्वर, तू मेरा उद्धार करके मुझे ऊँचे स्थान पर बैठा।


## Psalms 69:30 (id: 219069030)

30मैं गीत गाकर तेरे नाम की स्तुति करूँगा, और धन्यवाद करता हुआ तेरी बड़ाई करूँगा।


## Psalms 69:31 (id: 219069031)

31यह यहोवा को बैल से अधिक, वरन् सींग और खुरवाले बैल से भी अधिक भाएगा।


## Psalms 69:32 (id: 219069032)

32नम्र लोग इसे देखकर आनन्दित होंगे, हे परमेश्वर के खोजियों, तुम्हारा मन हरा हो जाए।


## Psalms 69:33 (id: 219069033)

33क्योंकि यहोवा दरिद्रों की ओर कान लगाता है, और अपने लोगों को जो बन्दी हैं तुच्छ नहीं जानता।


## Psalms 69:34 (id: 219069034)

34स्वर्ग और पृथ्वी उसकी स्तुति करें, और समुद्र अपने सब जीवजन्तुओं समेत उसकी स्तुति करे।


## Psalms 69:35 (id: 219069035)

35क्योंकि परमेश्वर सिय्योन का उद्धार करेगा, और यहूदा के नगरों को फिर बसाएगा; और लोग फिर वहाँ बसकर उसके अधिकारी हो जाएँगे।


## Psalms 69:36 (id: 219069036)

36उसके दासों का वंश उसको अपने भाग में पाएगा, और उसके नाम के प्रेमी उसमें वास करेंगे।


## Psalms 70:1 (id: 219070001)

1प्रधान बजानेवाले के लिये: स्मरण कराने के लिये दाऊद का भजन; हे परमेश्वर, मुझे छुड़ाने के लिये, हे यहोवा, मेरी सहायता करने के लिये फुर्ती कर!


## Psalms 70:2 (id: 219070002)

2जो मेरे प्राण के खोजी हैं, वे लज्जित और अपमानित हो जाए! जो मेरी हानि से प्रसन्न होते हैं, वे पीछे हटाए और निरादर किए जाएँ।


## Psalms 70:3 (id: 219070003)

3जो कहते हैं, “आहा, आहा!” वे अपनी लज्जा के मारे उलटे फेरे जाएँ।


## Psalms 70:4 (id: 219070004)

4जितने तुझे ढूँढ़ते हैं, वे सब तेरे कारण हर्षित और आनन्दित हों! और जो तेरा उद्धार चाहते हैं, वे निरन्तर कहते रहें, “परमेश्वर की बड़ाई हो!”


## Psalms 70:5 (id: 219070005)

5मैं तो दीन और दरिद्र हूँ; हे परमेश्वर मेरे लिये फुर्ती कर! तू मेरा सहायक और छुड़ानेवाला है; हे यहोवा विलम्ब न कर!


## Psalms 71:1 (id: 219071001)

1हे यहोवा, मैं तेरा शरणागत हूँ; मुझे लज्जित न होने दे।


## Psalms 71:2 (id: 219071002)

2तू तो धर्मी है, मुझे छुड़ा और मेरा उद्धार कर; मेरी ओर कान लगा, और मेरा उद्धार कर।


## Psalms 71:3 (id: 219071003)

3मेरे लिये सनातन काल की चट्टान का धाम बन, जिसमें मैं नित्य जा सकूँ; तूने मेरे उद्धार की आज्ञा तो दी है, क्योंकि तू मेरी चट्टान और मेरा गढ़ ठहरा है।


## Psalms 71:4 (id: 219071004)

4हे मेरे परमेश्वर, दुष्ट के और कुटिल और क्रूर मनुष्य के हाथ से मेरी रक्षा कर।


## Psalms 71:5 (id: 219071005)

5क्योंकि हे प्रभु यहोवा, मैं तेरी ही बाट जोहता आया हूँ; बचपन से मेरा आधार तू है।


## Psalms 71:6 (id: 219071006)

6मैं गर्भ से निकलते ही, तेरे द्वारा सम्भाला गया; मुझे माँ की कोख से तू ही ने निकाला; इसलिए मैं नित्य तेरी स्तुति करता रहूँगा।


## Psalms 71:7 (id: 219071007)

7मैं बहुतों के लिये चमत्कार बना हूँ; परन्तु तू मेरा दृढ़ शरणस्थान है।


## Psalms 71:8 (id: 219071008)

8मेरे मुँह से तेरे गुणानुवाद, और दिन भर तेरी शोभा का वर्णन बहुत हुआ करे।


## Psalms 71:9 (id: 219071009)

9बुढ़ापे के समय मेरा त्याग न कर; जब मेरा बल घटे तब मुझ को छोड़ न दे।


## Psalms 71:10 (id: 219071010)

10क्योंकि मेरे शत्रु मेरे विषय बातें करते हैं, और जो मेरे प्राण की ताक में हैं, वे आपस में यह सम्मति करते हैं कि


## Psalms 71:11 (id: 219071011)

11परमेश्वर ने उसको छोड़ दिया है; उसका पीछा करके उसे पकड़ लो, क्योंकि उसका कोई छुड़ानेवाला नहीं।


## Psalms 71:12 (id: 219071012)

12हे परमेश्वर, मुझसे दूर न रह; हे मेरे परमेश्वर, मेरी सहायता के लिये फुर्ती कर!


## Psalms 71:13 (id: 219071013)

13जो मेरे प्राण के विरोधी हैं, वे लज्जित हो और उनका अन्त हो जाए; जो मेरी हानि के अभिलाषी हैं, वे नामधराई और अनादर में गड़ जाएँ।


## Psalms 71:14 (id: 219071014)

14मैं तो निरन्तर आशा लगाए रहूँगा, और तेरी स्तुति अधिकाधिक करता जाऊँगा।


## Psalms 71:15 (id: 219071015)

15मैं अपने मुँह से तेरी धार्मिकता का, और तेरे किए हुए उद्धार का वर्णन दिन भर करता रहूँगा, क्योंकि उनका पूरा ब्योरा मेरी समझ से परे है।


## Psalms 71:16 (id: 219071016)

16मैं प्रभु यहोवा के पराक्रम के कामों का वर्णन करता हुआ आऊँगा, मैं केवल तेरी ही धार्मिकता की चर्चा किया करूँगा।


## Psalms 71:17 (id: 219071017)

17हे परमेश्वर, तू तो मुझ को बचपन ही से सिखाता आया है, और अब तक मैं तेरे आश्चर्यकर्मों का प्रचार करता आया हूँ।


## Psalms 71:18 (id: 219071018)

18इसलिए हे परमेश्वर जब मैं बूढ़ा हो जाऊँ और मेरे बाल पक जाएँ, तब भी तू मुझे न छोड़, जब तक मैं आनेवाली पीढ़ी के लोगों को तेरा बाहुबल और सब उत्पन्न होनेवालों को तेरा पराक्रम सुनाऊँ।


## Psalms 71:19 (id: 219071019)

19हे परमेश्वर, तेरी धार्मिकता अति महान है। तू जिसने महाकार्य किए हैं, हे परमेश्वर तेरे तुल्य कौन है?


## Psalms 71:20 (id: 219071020)

20तूने तो हमको बहुत से कठिन कष्ट दिखाए हैं परन्तु अब तू फिर से हमको जिलाएगा; और पृथ्वी के गहरे गड्ढे में से उबार लेगा।


## Psalms 71:21 (id: 219071021)

21तू मेरे सम्मान को बढ़ाएगा, और फिरकर मुझे शान्ति देगा।


## Psalms 71:22 (id: 219071022)

22हे मेरे परमेश्वर, मैं भी तेरी सच्चाई का धन्यवाद सारंगी बजाकर गाऊँगा; हे इस्राएल के पवित्र मैं वीणा बजाकर तेरा भजन गाऊँगा।


## Psalms 71:23 (id: 219071023)

23जब मैं तेरा भजन गाऊँगा, तब अपने मुँह से और अपने प्राण से भी जो तूने बचा लिया है, जयजयकार करूँगा।


## Psalms 71:24 (id: 219071024)

24और मैं तेरे धार्मिकता की चर्चा दिन भर करता रहूँगा; क्योंकि जो मेरी हानि के अभिलाषी थे, वे लज्जित और अपमानित हुए।


## Psalms 72:1 (id: 219072001)

1सुलैमान का गीत; हे परमेश्वर, राजा को अपना नियम बता, राजपुत्र को अपनी धार्मिकता सिखला!


## Psalms 72:2 (id: 219072002)

2वह तेरी प्रजा का न्याय धार्मिकता से, और तेरे दीन लोगों का न्याय ठीक\-ठीक चुकाएगा।


## Psalms 72:3 (id: 219072003)

3पहाड़ों और पहाड़ियों से प्रजा के लिये, धार्मिकता के द्वारा शान्ति मिला करेगी


## Psalms 72:4 (id: 219072004)

4वह प्रजा के दीन लोगों का न्याय करेगा, और दरिद्र लोगों को बचाएगा; और अत्याचार करनेवालों को चूर करेगा।


## Psalms 72:5 (id: 219072005)

5जब तक सूर्य और चन्द्रमा बने रहेंगे तब तक लोग पीढ़ी\-पीढ़ी तेरा भय मानते रहेंगे।


## Psalms 72:6 (id: 219072006)

6वह घास की खूँटी पर बरसने वाले मेंह, और भूमि सींचने वाली झड़ियों के समान होगा।


## Psalms 72:7 (id: 219072007)

7उसके दिनों में धर्मी फूले फलेंगे, और जब तक चन्द्रमा बना रहेगा, तब तक शान्ति बहुत रहेगी।


## Psalms 72:8 (id: 219072008)

8वह समुद्र से समुद्र तक और महानद से पृथ्वी की छोर तक प्रभुता करेगा।


## Psalms 72:9 (id: 219072009)

9उसके सामने जंगल के रहनेवाले घुटने टेकेंगे, और उसके शत्रु मिट्टी चाटेंगे।


## Psalms 72:10 (id: 219072010)

10तर्शीश और द्वीप\-द्वीप के राजा भेंट ले आएँगे, शेबा और सबा दोनों के राजा उपहार पहुँचाएगे।


## Psalms 72:11 (id: 219072011)

11सब राजा उसको दण्डवत् करेंगे, जाति\-जाति के लोग उसके अधीन हो जाएँगे।


## Psalms 72:12 (id: 219072012)

12क्योंकि वह दुहाई देनेवाले दरिद्र का, और दुःखी और असहाय मनुष्य का उद्धार करेगा।


## Psalms 72:13 (id: 219072013)

13वह कंगाल और दरिद्र पर तरस खाएगा, और दरिद्रों के प्राणों को बचाएगा।


## Psalms 72:14 (id: 219072014)

14वह उनके प्राणों को अत्याचार और उपद्रव से छुड़ा लेगा; और उनका लहू उसकी दृष्टि में अनमोल ठहरेगा।


## Psalms 72:15 (id: 219072015)

15वह तो जीवित रहेगा और शेबा के सोने में से उसको दिया जाएगा। लोग उसके लिये नित्य प्रार्थना करेंगे; और दिन भर उसको धन्य कहते रहेंगे।


## Psalms 72:16 (id: 219072016)

16देश में पहाड़ों की चोटियों पर बहुत सा अन्न होगा; जिसकी बालें लबानोन के देवदारों के समान झूमेंगी; और नगर के लोग घास के समान लहलहाएँगे।


## Psalms 72:17 (id: 219072017)

17उसका नाम सदा सर्वदा बना रहेगा; जब तक सूर्य बना रहेगा, तब तक उसका नाम नित्य नया होता रहेगा, और लोग अपने को उसके कारण धन्य गिनेंगे, सारी जातियाँ उसको धन्य कहेंगी।


## Psalms 72:18 (id: 219072018)

18धन्य है यहोवा परमेश्वर, जो इस्राएल का परमेश्वर है; आश्चर्यकर्म केवल वही करता है।


## Psalms 72:19 (id: 219072019)

19उसका महिमायुक्त नाम सर्वदा धन्य रहेगा; और सारी पृथ्वी उसकी महिमा से परिपूर्ण होगी। आमीन फिर आमीन।


## Psalms 72:20 (id: 219072020)

20यिशै के पुत्र दाऊद की प्रार्थना समाप्त हुई।


## Psalms 73:1 (id: 219073001)

1आसाप का भजन; सचमुच इस्राएल के लिये अर्थात् शुद्ध मनवालों के लिये परमेश्वर भला है।


## Psalms 73:2 (id: 219073002)

2मेरे डग तो उखड़ना चाहते थे, मेरे डग फिसलने ही पर थे।


## Psalms 73:3 (id: 219073003)

3क्योंकि जब मैं दुष्टों का कुशल देखता था, तब उन घमण्डियों के विषय डाह करता था।


## Psalms 73:4 (id: 219073004)

4क्योंकि उनकी मृत्यु में वेदनाएँ नहीं होतीं, परन्तु उनका बल अटूट रहता है।


## Psalms 73:5 (id: 219073005)

5उनको दूसरे मनुष्यों के समान कष्ट नहीं होता; और अन्य मनुष्यों के समान उन पर विपत्ति नहीं पड़ती।


## Psalms 73:6 (id: 219073006)

6इस कारण अहंकार उनके गले का हार बना है; उनका ओढ़ना उपद्रव है।


## Psalms 73:7 (id: 219073007)

7उनकी आँखें चर्बी से झलकती हैं, उनके मन की भावनाएँ उमड़ती हैं।


## Psalms 73:8 (id: 219073008)

8वे ठट्ठा मारते हैं, और दुष्टता से हिंसा की बात बोलते हैं; वे डींग मारते हैं।


## Psalms 73:9 (id: 219073009)

9वे मानो स्वर्ग में बैठे हुए बोलते हैं, और वे पृथ्वी में बोलते फिरते हैं।


## Psalms 73:10 (id: 219073010)

10इसलिए उसकी प्रजा इधर लौट आएगी, और उनको भरे हुए प्याले का जल मिलेगा।


## Psalms 73:11 (id: 219073011)

11फिर वे कहते हैं, “परमेश्वर कैसे जानता है? क्या परमप्रधान को कुछ ज्ञान है?”


## Psalms 73:12 (id: 219073012)

12देखो, ये तो दुष्ट लोग हैं; तो भी सदा आराम से रहकर, धन\-सम्पत्ति बटोरते रहते हैं।


## Psalms 73:13 (id: 219073013)

13निश्चय, मैंने अपने हृदय को व्यर्थ शुद्ध किया और अपने हाथों को निर्दोषता में धोया है;


## Psalms 73:14 (id: 219073014)

14क्योंकि मैं दिन भर मार खाता आया हूँ और प्रति भोर को मेरी ताड़ना होती आई है।


## Psalms 73:15 (id: 219073015)

15यदि मैंने कहा होता, “मैं ऐसा कहूँगा”, तो देख मैं तेरे सन्तानों की पीढ़ी के साथ छल करता।


## Psalms 73:16 (id: 219073016)

16जब मैं सोचने लगा कि इसे मैं कैसे समझूँ, तो यह मेरी दृष्टि में अति कठिन समस्या थी,


## Psalms 73:17 (id: 219073017)

17जब तक कि मैंने परमेश्वर के पवित्रस्थान में जाकर उन लोगों के परिणाम को न सोचा।


## Psalms 73:18 (id: 219073018)

18निश्चय तू उन्हें फिसलनेवाले स्थानों में रखता है; और गिराकर सत्यानाश कर देता है।


## Psalms 73:19 (id: 219073019)

19वे क्षण भर में कैसे उजड़ गए हैं! वे मिट गए, वे घबराते\-घबराते नाश हो गए हैं।


## Psalms 73:20 (id: 219073020)

20जैसे जागनेवाला स्वप्न को तुच्छ जानता है, वैसे ही हे प्रभु जब तू उठेगा, तब उनको छाया सा समझकर तुच्छ जानेगा।


## Psalms 73:21 (id: 219073021)

21मेरा मन तो कड़वा हो गया था, मेरा अन्तःकरण छिद गया था,


## Psalms 73:22 (id: 219073022)

22मैं अबोध और नासमझ था, मैं तेरे सम्मुख मूर्ख पशु के समान था।


## Psalms 73:23 (id: 219073023)

23तो भी मैं निरन्तर तेरे संग ही था; तूने मेरे दाहिने हाथ को पकड़ रखा।


## Psalms 73:24 (id: 219073024)

24तू सम्मति देता हुआ, मेरी अगुआई करेगा, और तब मेरी महिमा करके मुझ को अपने पास रखेगा।


## Psalms 73:25 (id: 219073025)

25स्वर्ग में मेरा और कौन है? तेरे संग रहते हुए मैं पृथ्वी पर और कुछ नहीं चाहता।


## Psalms 73:26 (id: 219073026)

26मेरे हृदय और मन दोनों तो हार गए हैं, परन्तु परमेश्वर सर्वदा के लिये मेरा भाग और मेरे हृदय की चट्टान बना है।


## Psalms 73:27 (id: 219073027)

27जो तुझ से दूर रहते हैं वे तो नाश होंगे; जो कोई तेरे विरुद्ध व्यभिचार करता है, उसको तू विनाश करता है।


## Psalms 73:28 (id: 219073028)

28परन्तु परमेश्वर के समीप रहना, यही मेरे लिये भला है; मैंने प्रभु यहोवा को अपना शरणस्थान माना है, जिससे मैं तेरे सब कामों को वर्णन करूँ।


## Psalms 74:1 (id: 219074001)

1आसाप का मश्कील; हे परमेश्वर, तूने हमें क्यों सदा के लिये छोड़ दिया है? तेरी कोपाग्नि का धुआँ तेरी चराई की भेड़ों के विरुद्ध क्यों उठ रहा है?


## Psalms 74:2 (id: 219074002)

2अपनी मण्डली को जिसे तूने प्राचीनकाल में मोल लिया था, और अपने निज भाग का गोत्र होने के लिये छुड़ा लिया था, और इस सिय्योन पर्वत को भी, जिस पर तूने वास किया था, स्मरण कर!


## Psalms 74:3 (id: 219074003)

3अपने डग अनन्त खण्डहरों की ओर बढ़ा; अर्थात् उन सब बुराइयों की ओर जो शत्रु ने पवित्रस्थान में की हैं।


## Psalms 74:4 (id: 219074004)

4तेरे द्रोही तेरे पवित्रस्थान के बीच गर्जते रहे हैं; उन्होंने अपनी ही ध्वजाओं को चिन्ह ठहराया है।


## Psalms 74:5 (id: 219074005)

5वे उन मनुष्यों के समान थे जो घने वन के पेड़ों पर कुल्हाड़े चलाते हैं;


## Psalms 74:6 (id: 219074006)

6और अब वे उस भवन की नक्काशी को, कुल्हाड़ियों और हथौड़ों से बिल्कुल तोड़े डालते हैं।


## Psalms 74:7 (id: 219074007)

7उन्होंने तेरे पवित्रस्थान को आग में झोंक दिया है, और तेरे नाम के निवास को गिराकर अशुद्ध कर डाला है।


## Psalms 74:8 (id: 219074008)

8उन्होंने मन में कहा है, “हम इनको एकदम दबा दें।” उन्होंने इस देश में परमेश्वर के सब सभास्थानों को फूँक दिया है।


## Psalms 74:9 (id: 219074009)

9हमको अब परमेश्वर के कोई अद्भुत चिन्ह दिखाई नहीं देते; अब कोई नबी नहीं रहा, न हमारे बीच कोई जानता है कि कब तक यह दशा रहेगी।


## Psalms 74:10 (id: 219074010)

10हे परमेश्वर द्रोही कब तक नामधराई करता रहेगा? क्या शत्रु, तेरे नाम की निन्दा सदा करता रहेगा?


## Psalms 74:11 (id: 219074011)

11तू अपना दाहिना हाथ क्यों रोके रहता है? उसे अपने पंजर से निकालकर उनका अन्त कर दे।


## Psalms 74:12 (id: 219074012)

12परमेश्वर तो प्राचीनकाल से मेरा राजा है, वह पृथ्वी पर उद्धार के काम करता आया है।


## Psalms 74:13 (id: 219074013)

13तूने तो अपनी शक्ति से समुद्र को दो भागकर दिया; तूने तो समुद्री अजगरों के सिरों को फोड़ दिया।


## Psalms 74:14 (id: 219074014)

14तूने तो लिव्यातान के सिरों को टुकड़े\-टुकड़े करके जंगली जन्तुओं को खिला दिए।


## Psalms 74:15 (id: 219074015)

15तूने तो सोता खोलकर जल की धारा बहाई, तूने तो बारहमासी नदियों को सूखा डाला।


## Psalms 74:16 (id: 219074016)

16दिन तेरा है रात भी तेरी है; सूर्य और चन्द्रमा को तूने स्थिर किया है।


## Psalms 74:17 (id: 219074017)

17तूने तो पृथ्वी की सब सीमाओं को ठहराया; धूपकाल और सर्दी दोनों तूने ठहराए हैं।


## Psalms 74:18 (id: 219074018)

18हे यहोवा, स्मरण कर कि शत्रु ने नामधराई की है, और मूर्ख लोगों ने तेरे नाम की निन्दा की है।


## Psalms 74:19 (id: 219074019)

19अपनी पिण्डुकी के प्राण को वन पशु के वश में न कर; अपने दीन जनों को सदा के लिये न भूल


## Psalms 74:20 (id: 219074020)

20अपनी वाचा की सुधि ले; क्योंकि देश के अंधेरे स्थान अत्याचार के घरों से भरपूर हैं।


## Psalms 74:21 (id: 219074021)

21पिसे हुए जन को अपमानित होकर लौटना न पड़े; दीन और दरिद्र लोग तेरे नाम की स्तुति करने पाएँ।


## Psalms 74:22 (id: 219074022)

22हे परमेश्वर, उठ, अपना मुकद्दमा आप ही लड़; तेरी जो नामधराई मूर्ख द्वारा दिन भर होती रहती है, उसे स्मरण कर।


## Psalms 74:23 (id: 219074023)

23अपने द्रोहियों का बड़ा बोल न भूल, तेरे विरोधियों का कोलाहल तो निरन्तर उठता रहता है।


## Psalms 75:1 (id: 219075001)

1प्रधान बजानेवाले के लिये: अलतशहेत राग में आसाप का भजन। गीत। हे परमेश्वर हम तेरा धन्यवाद करते, हम तेरा नाम धन्यवाद करते हैं; क्योंकि तेरा नाम प्रगट हुआ है, तेरे आश्चर्यकर्मों का वर्णन हो रहा है।


## Psalms 75:2 (id: 219075002)

2जब ठीक समय आएगा तब मैं आप ही ठीक\-ठीक न्याय करूँगा।


## Psalms 75:3 (id: 219075003)

3जब पृथ्वी अपने सब रहनेवालों समेत डोल रही है, तब मैं ही उसके खम्भों को स्थिर करता हूँ। (सेला)


## Psalms 75:4 (id: 219075004)

4मैंने घमण्डियों से कहा, “घमण्ड मत करो,” और दुष्टों से, “सींग ऊँचा मत करो;


## Psalms 75:5 (id: 219075005)

5अपना सींग बहुत ऊँचा मत करो, न सिर उठाकर ढिठाई की बात बोलो।”


## Psalms 75:6 (id: 219075006)

6क्योंकि बढ़ती न तो पूरब से न पश्चिम से, और न जंगल की ओर से आती है;


## Psalms 75:7 (id: 219075007)

7परन्तु परमेश्वर ही न्यायी है, वह एक को घटाता और दूसरे को बढ़ाता है।


## Psalms 75:8 (id: 219075008)

8यहोवा के हाथ में एक कटोरा है, जिसमें का दाखमधु झागवाला है; उसमें मसाला मिला है, और वह उसमें से उण्डेलता है, निश्चय उसकी तलछट तक पृथ्वी के सब दुष्ट लोग पी जाएँगे।


## Psalms 75:9 (id: 219075009)

9परन्तु मैं तो सदा प्रचार करता रहूँगा, मैं याकूब के परमेश्वर का भजन गाऊँगा।


## Psalms 75:10 (id: 219075010)

10दुष्टों के सब सींगों को मैं काट डालूँगा, परन्तु धर्मी के सींग ऊँचे किए जाएँगे।


## Psalms 76:1 (id: 219076001)

1प्रधान बजानेवाले के लिये: तारवाले बाजों के साथ, आसाप का भजन, गीत; परमेश्वर यहूदा में जाना गया है, उसका नाम इस्राएल में महान हुआ है।


## Psalms 76:2 (id: 219076002)

2और उसका मण्डप शालेम में, और उसका धाम सिय्योन में है।


## Psalms 76:3 (id: 219076003)

3वहाँ उसने तीरों को, ढाल, तलवार को और युद्ध के अन्य हथियारों को तोड़ डाला। (सेला)


## Psalms 76:4 (id: 219076004)

4हे परमेश्वर, तू तो ज्योतिर्मय है: तू अहेर से भरे हुए पहाड़ों से अधिक उत्तम और महान है।


## Psalms 76:5 (id: 219076005)

5दृढ़ मनवाले लुट गए, और भारी नींद में पड़े हैं; और शूरवीरों में से किसी का हाथ न चला।


## Psalms 76:6 (id: 219076006)

6हे याकूब के परमेश्वर, तेरी घुड़की से, रथों समेत घोड़े भारी नींद में पड़े हैं।


## Psalms 76:7 (id: 219076007)

7केवल तू ही भययोग्य है; और जब तू क्रोध करने लगे, तब तेरे सामने कौन खड़ा रह सकेगा?


## Psalms 76:8 (id: 219076008)

8तूने स्वर्ग से निर्णय सुनाया है; पृथ्वी उस समय सुनकर डर गई, और चुप रही,


## Psalms 76:9 (id: 219076009)

9जब परमेश्वर न्याय करने को, और पृथ्वी के सब नम्र लोगों का उद्धार करने को उठा। (सेला)


## Psalms 76:10 (id: 219076010)

10निश्चय मनुष्य की जलजलाहट तेरी स्तुति का कारण हो जाएगी, और जो जलजलाहट रह जाए, उसको तू रोकेगा।


## Psalms 76:11 (id: 219076011)

11अपने परमेश्वर यहोवा की मन्नत मानो, और पूरी भी करो; वह जो भय के योग्य है, उसके आस\-पास के सब उसके लिये भेंट ले आएँ।


## Psalms 76:12 (id: 219076012)

12वह तो प्रधानों का अभिमान मिटा देगा; वह पृथ्वी के राजाओं को भययोग्य जान पड़ता है।


## Psalms 77:1 (id: 219077001)

1प्रधान बजानेवाले के लिये: यदूतून की राग पर, आसाप का भजन; मैं परमेश्वर की दुहाई चिल्ला चिल्लाकर दूँगा, मैं परमेश्वर की दुहाई दूँगा, और वह मेरी ओर कान लगाएगा।


## Psalms 77:2 (id: 219077002)

2संकट के दिन मैं प्रभु की खोज में लगा रहा; रात को मेरा हाथ फैला रहा, और ढीला न हुआ, मुझ में शान्ति आई ही नहीं।


## Psalms 77:3 (id: 219077003)

3मैं परमेश्वर का स्मरण कर करके कराहता हूँ; मैं चिन्ता करते\-करते मूर्छित हो चला हूँ। (सेला)


## Psalms 77:4 (id: 219077004)

4तू मुझे झपकी लगने नहीं देता; मैं ऐसा घबराया हूँ कि मेरे मुँह से बात नहीं निकलती।


## Psalms 77:5 (id: 219077005)

5मैंने प्राचीनकाल के दिनों को, और युग\-युग के वर्षों को सोचा है।


## Psalms 77:6 (id: 219077006)

6मैं रात के समय अपने गीत को स्मरण करता; और मन में ध्यान करता हूँ, और मन में भली भाँति विचार करता हूँ:


## Psalms 77:7 (id: 219077007)

7“क्या प्रभु युग\-युग के लिये मुझे छोड़ देगा; और फिर कभी प्रसन्न न होगा?


## Psalms 77:8 (id: 219077008)

8क्या उसकी करुणा सदा के लिये जाती रही? क्या उसका वचन पीढ़ी\-पीढ़ी के लिये निष्फल हो गया है?


## Psalms 77:9 (id: 219077009)

9क्या परमेश्वर अनुग्रह करना भूल गया? क्या उसने क्रोध करके अपनी सब दया को रोक रखा है?” (सेला)


## Psalms 77:10 (id: 219077010)

10मैंने कहा, “यह तो मेरा दुःख है, कि परमप्रधान का दाहिना हाथ बदल गया है।”


## Psalms 77:11 (id: 219077011)

11मैं यहोवा के बड़े कामों की चर्चा करूँगा; निश्चय मैं तेरे प्राचीनकालवाले अद्भुत कामों को स्मरण करूँगा।


## Psalms 77:12 (id: 219077012)

12मैं तेरे सब कामों पर ध्यान करूँगा, और तेरे बड़े कामों को सोचूँगा।


## Psalms 77:13 (id: 219077013)

13हे परमेश्वर तेरी गति पवित्रता की है। कौन सा देवता परमेश्वर के तुल्य बड़ा है?


## Psalms 77:14 (id: 219077014)

14अद्भुत काम करनेवाला परमेश्वर तू ही है, तूने देश\-देश के लोगों पर अपनी शक्ति प्रगट की है।


## Psalms 77:15 (id: 219077015)

15तूने अपने भुजबल से अपनी प्रजा, याकूब और यूसुफ के वंश को छुड़ा लिया है। (सेला)


## Psalms 77:16 (id: 219077016)

16हे परमेश्वर, समुद्र ने तुझे देखा, समुद्र तुझे देखकर डर गया, गहरा सागर भी काँप उठा।


## Psalms 77:17 (id: 219077017)

17मेघों से बड़ी वर्षा हुई; आकाश से शब्द हुआ; फिर तेरे तीर इधर\-उधर चले।


## Psalms 77:18 (id: 219077018)

18बवंडर में तेरे गरजने का शब्द सुन पड़ा था; जगत बिजली से प्रकाशित हुआ; पृथ्वी काँपी और हिल गई।


## Psalms 77:19 (id: 219077019)

19तेरा मार्ग समुद्र में है, और तेरा रास्ता गहरे जल में हुआ; और तेरे पाँवों के चिन्ह मालूम नहीं होते।


## Psalms 77:20 (id: 219077020)

20तूने मूसा और हारून के द्वारा, अपनी प्रजा की अगुआई भेड़ों की सी की।


## Psalms 78:1 (id: 219078001)

1आसाप का मश्कील; हे मेरे लोगों, मेरी शिक्षा सुनो; मेरे वचनों की ओर कान लगाओ!


## Psalms 78:2 (id: 219078002)

2मैं अपना मुँह नीतिवचन कहने के लिये खोलूँगा; मैं प्राचीनकाल की गुप्त बातें कहूँगा,


## Psalms 78:3 (id: 219078003)

3जिन बातों को हमने सुना, और जान लिया, और हमारे बापदादों ने हम से वर्णन किया है।


## Psalms 78:4 (id: 219078004)

4उन्हें हम उनकी सन्तान से गुप्त न रखेंगे, परन्तु होनहार पीढ़ी के लोगों से, यहोवा का गुणानुवाद और उसकी सामर्थ्य और आश्चर्यकर्मों का वर्णन करेंगे।


## Psalms 78:5 (id: 219078005)

5उसने तो याकूब में एक चितौनी ठहराई, और इस्राएल में एक व्यवस्था चलाई, जिसके विषय उसने हमारे पितरों को आज्ञा दी, कि तुम इन्हें अपने\-अपने बाल\-बच्चों को बताना;


## Psalms 78:6 (id: 219078006)

6कि आनेवाली पीढ़ी के लोग, अर्थात् जो बच्चे उत्पन्न होनेवाले हैं, वे इन्हें जानें; और अपने\-अपने बाल\-बच्चों से इनका बखान करने में उद्यत हों,


## Psalms 78:7 (id: 219078007)

7जिससे वे परमेश्वर का भरोसा रखें, परमेश्वर के बड़े कामों को भूल न जाएँ, परन्तु उसकी आज्ञाओं का पालन करते रहें;


## Psalms 78:8 (id: 219078008)

8और अपने पितरों के समान न हों, क्योंकि उस पीढ़ी के लोग तो हठीले और झगड़ालू थे, और उन्होंने अपना मन स्थिर न किया था, और न उनकी आत्मा परमेश्वर की ओर सच्ची रही।


## Psalms 78:9 (id: 219078009)

9एप्रैमियों ने तो शस्त्रधारी और धनुर्धारी होने पर भी, युद्ध के समय पीठ दिखा दी।


## Psalms 78:10 (id: 219078010)

10उन्होंने परमेश्वर की वाचा पूरी नहीं की, और उसकी व्यवस्था पर चलने से इन्कार किया।


## Psalms 78:11 (id: 219078011)

11उन्होंने उसके बड़े कामों को और जो आश्चर्यकर्म उसने उनके सामने किए थे, उनको भुला दिया।


## Psalms 78:12 (id: 219078012)

12उसने तो उनके बापदादों के सम्मुख मिस्र देश के सोअन के मैदान में अद्भुत कर्म किए थे।


## Psalms 78:13 (id: 219078013)

13उसने समुद्र को दो भाग करके उन्हें पार कर दिया, और जल को ढेर के समान खड़ा कर दिया।


## Psalms 78:14 (id: 219078014)

14उसने दिन को बादल के खम्भे से और रात भर अग्नि के प्रकाश के द्वारा उनकी अगुआई की।


## Psalms 78:15 (id: 219078015)

15वह जंगल में चट्टानें फाड़कर, उनको मानो गहरे जलाशयों से मनमाना पिलाता था।


## Psalms 78:16 (id: 219078016)

16उसने चट्टान से भी धाराएँ निकालीं और नदियों का सा जल बहाया।


## Psalms 78:17 (id: 219078017)

17तो भी वे फिर उसके विरुद्ध अधिक पाप करते गए, और निर्जल देश में परमप्रधान के विरुद्ध उठते रहे।


## Psalms 78:18 (id: 219078018)

18और अपनी चाह के अनुसार भोजन माँगकर मन ही मन परमेश्वर की परीक्षा की।


## Psalms 78:19 (id: 219078019)

19वे परमेश्वर के विरुद्ध बोले, और कहने लगे, “क्या परमेश्वर जंगल में मेज लगा सकता है?


## Psalms 78:20 (id: 219078020)

20उसने चट्टान पर मारकर जल बहा तो दिया, और धाराएँ उमड़ चली, परन्तु क्या वह रोटी भी दे सकता है? क्या वह अपनी प्रजा के लिये माँस भी तैयार कर सकता?”


## Psalms 78:21 (id: 219078021)

21यहोवा सुनकर क्रोध से भर गया, तब याकूब के विरुद्ध उसकी आग भड़क उठी, और इस्राएल के विरुद्ध क्रोध भड़का;


## Psalms 78:22 (id: 219078022)

22इसलिए कि उन्होंने परमेश्वर पर विश्वास नहीं रखा था, न उसकी उद्धार करने की शक्ति पर भरोसा किया।


## Psalms 78:23 (id: 219078023)

23तो भी उसने आकाश को आज्ञा दी, और स्वर्ग के द्वारों को खोला;


## Psalms 78:24 (id: 219078024)

24और उनके लिये खाने को मन्ना बरसाया, और उन्हें स्वर्ग का अन्न दिया।


## Psalms 78:25 (id: 219078025)

25मनुष्यों को स्वर्गदूतों की रोटी मिली; उसने उनको मनमाना भोजन दिया।


## Psalms 78:26 (id: 219078026)

26उसने आकाश में पुरवाई को चलाया, और अपनी शक्ति से दक्षिणी बहाई;


## Psalms 78:27 (id: 219078027)

27और उनके लिये माँस धूलि के समान बहुत बरसाया, और समुद्र के रेत के समान अनगिनत पक्षी भेजे;


## Psalms 78:28 (id: 219078028)

28और उनकी छावनी के बीच में, उनके निवासों के चारों ओर गिराए।


## Psalms 78:29 (id: 219078029)

29और वे खाकर अति तृप्त हुए, और उसने उनकी कामना पूरी की।


## Psalms 78:30 (id: 219078030)

30उनकी कामना बनी ही रही, उनका भोजन उनके मुँह ही में था,


## Psalms 78:31 (id: 219078031)

31कि परमेश्वर का क्रोध उन पर भड़का, और उसने उनके हष्टपुष्टों को घात किया, और इस्राएल के जवानों को गिरा दिया।


## Psalms 78:32 (id: 219078032)

32इतने पर भी वे और अधिक पाप करते गए; और परमेश्वर के आश्चर्यकर्मों पर विश्वास न किया।


## Psalms 78:33 (id: 219078033)

33तब उसने उनके दिनों को व्यर्थ श्रम में, और उनके वर्षों को घबराहट में कटवाया।


## Psalms 78:34 (id: 219078034)

34जब वह उन्हें घात करने लगता, तब वे उसको पूछते थे; और फिरकर परमेश्वर को यत्न से खोजते थे।


## Psalms 78:35 (id: 219078035)

35उनको स्मरण होता था कि परमेश्वर हमारी चट्टान है, और परमप्रधान परमेश्वर हमारा छुड़ानेवाला है।


## Psalms 78:36 (id: 219078036)

36तो भी उन्होंने उसकी चापलूसी की; वे उससे झूठ बोले।


## Psalms 78:37 (id: 219078037)

37क्योंकि उनका हृदय उसकी ओर दृढ़ न था; न वे उसकी वाचा के विषय सच्चे थे।


## Psalms 78:38 (id: 219078038)

38परन्तु वह जो दयालु है, वह अधर्म को ढाँपता, और नाश नहीं करता; वह बार बार अपने क्रोध को ठंडा करता है, और अपनी जलजलाहट को पूरी रीति से भड़कने नहीं देता।


## Psalms 78:39 (id: 219078039)

39उसको स्मरण हुआ कि ये नाशवान हैं, ये वायु के समान हैं जो चली जाती और लौट नहीं आती।


## Psalms 78:40 (id: 219078040)

40उन्होंने कितनी ही बार जंगल में उससे बलवा किया, और निर्जल देश में उसको उदास किया!


## Psalms 78:41 (id: 219078041)

41वे बार बार परमेश्वर की परीक्षा करते थे, और इस्राएल के पवित्र को खेदित करते थे।


## Psalms 78:42 (id: 219078042)

42उन्होंने न तो उसका भुजबल स्मरण किया, न वह दिन जब उसने उनको द्रोही के वश से छुड़ाया था;


## Psalms 78:43 (id: 219078043)

43कि उसने कैसे अपने चिन्ह मिस्र में, और अपने चमत्कार सोअन के मैदान में किए थे।


## Psalms 78:44 (id: 219078044)

44उसने तो मिस्रियों की नदियों को लहू बना डाला, और वे अपनी नदियों का जल पी न सके।


## Psalms 78:45 (id: 219078045)

45उसने उनके बीच में डांस भेजे जिन्होंने उन्हें काट खाया, और मेंढ़क भी भेजे, जिन्होंने उनका बिगाड़ किया।


## Psalms 78:46 (id: 219078046)

46उसने उनकी भूमि की उपज कीड़ों को, और उनकी खेतीबारी टिड्डियों को खिला दी थी।


## Psalms 78:47 (id: 219078047)

47उसने उनकी दाखलताओं को ओलों से, और उनके गूलर के पेड़ों को ओले बरसाकर नाश किया।


## Psalms 78:48 (id: 219078048)

48उसने उनके पशुओं को ओलों से, और उनके ढोरों को बिजलियों से मिटा दिया।


## Psalms 78:49 (id: 219078049)

49उसने उनके ऊपर अपना प्रचण्ड क्रोध और रोष भड़काया, और उन्हें संकट में डाला, और दुःखदाई दूतों का दल भेजा।


## Psalms 78:50 (id: 219078050)

50उसने अपने क्रोध का मार्ग खोला, और उनके प्राणों को मृत्यु से न बचाया, परन्तु उनको मरी के वश में कर दिया।


## Psalms 78:51 (id: 219078051)

51उसने मिस्र के सब पहिलौठों को मारा, जो हाम के डेरों में पौरूष के पहले फल थे;


## Psalms 78:52 (id: 219078052)

52परन्तु अपनी प्रजा को भेड़\-बकरियों के समान प्रस्थान कराया, और जंगल में उनकी अगुआई पशुओं के झुण्ड की सी की।


## Psalms 78:53 (id: 219078053)

53तब वे उसके चलाने से बेखटके चले और उनको कुछ भय न हुआ, परन्तु उनके शत्रु समुद्र में डूब गए।


## Psalms 78:54 (id: 219078054)

54और उसने उनको अपने पवित्र देश की सीमा तक, इसी पहाड़ी देश में पहुँचाया, जो उसने अपने दाहिने हाथ से प्राप्त किया था।


## Psalms 78:55 (id: 219078055)

55उसने उनके सामने से अन्यजातियों को भगा दिया; और उनकी भूमि को डोरी से माप\-मापकर बाँट दिया; और इस्राएल के गोत्रों को उनके डेरों में बसाया।


## Psalms 78:56 (id: 219078056)

56तो भी उन्होंने परमप्रधान परमेश्वर की परीक्षा की और उससे बलवा किया, और उसकी चितौनियों को न माना,


## Psalms 78:57 (id: 219078057)

57और मुड़कर अपने पुरखाओं के समान विश्वासघात किया; उन्होंने निकम्मे धनुष के समान धोखा दिया।


## Psalms 78:58 (id: 219078058)

58क्योंकि उन्होंने ऊँचे स्थान बनाकर उसको रिस दिलाई, और खुदी हुई मूर्तियों के द्वारा उसमें से जलन उपजाई।


## Psalms 78:59 (id: 219078059)

59परमेश्वर सुनकर रोष से भर गया, और उसने इस्राएल को बिल्कुल तज दिया।


## Psalms 78:60 (id: 219078060)

60उसने शीलो के निवास, अर्थात् उस तम्बू को जो उसने मनुष्यों के बीच खड़ा किया था, त्याग दिया,


## Psalms 78:61 (id: 219078061)

61और अपनी सामर्थ्य को बँधुवाई में जाने दिया, और अपनी शोभा को द्रोही के वश में कर दिया।


## Psalms 78:62 (id: 219078062)

62उसने अपनी प्रजा को तलवार से मरवा दिया, और अपने निज भाग के विरुद्ध रोष से भर गया।


## Psalms 78:63 (id: 219078063)

63उनके जवान आग से भस्म हुए, और उनकी कुमारियों के विवाह के गीत न गाएँ गए।


## Psalms 78:64 (id: 219078064)

64उनके याजक तलवार से मारे गए, और उनकी विधवाएँ रोने न पाई।


## Psalms 78:65 (id: 219078065)

65तब प्रभु मानो नींद से चौंक उठा, और ऐसे वीर के समान उठा जो दाखमधु पीकर ललकारता हो।


## Psalms 78:66 (id: 219078066)

66उसने अपने द्रोहियों को मारकर पीछे हटा दिया; और उनकी सदा की नामधराई कराई।


## Psalms 78:67 (id: 219078067)

67फिर उसने यूसुफ के तम्बू को तज दिया; और एप्रैम के गोत्र को न चुना;


## Psalms 78:68 (id: 219078068)

68परन्तु यहूदा ही के गोत्र को, और अपने प्रिय सिय्योन पर्वत को चुन लिया।


## Psalms 78:69 (id: 219078069)

69उसने अपने पवित्रस्थान को बहुत ऊँचा बना दिया, और पृथ्वी के समान स्थिर बनाया, जिसकी नींव उसने सदा के लिये डाली है।


## Psalms 78:70 (id: 219078070)

70फिर उसने अपने दास दाऊद को चुनकर भेड़शालाओं में से ले लिया;


## Psalms 78:71 (id: 219078071)

71वह उसको बच्चेवाली भेड़ों के पीछे\-पीछे फिरने से ले आया कि वह उसकी प्रजा याकूब की अर्थात् उसके निज भाग इस्राएल की चरवाही करे।


## Psalms 78:72 (id: 219078072)

72तब उसने खरे मन से उनकी चरवाही की, और अपने हाथ की कुशलता से उनकी अगुआई की।


## Psalms 79:1 (id: 219079001)

1आसाप का भजन; हे परमेश्वर, अन्यजातियाँ तेरे निज भाग में घुस आईं; उन्होंने तेरे पवित्र मन्दिर को अशुद्ध किया; और यरूशलेम को खण्डहर कर दिया है।


## Psalms 79:2 (id: 219079002)

2उन्होंने तेरे दासों की शवों को आकाश के पक्षियों का आहार कर दिया, और तेरे भक्तों का माँस पृथ्वी के वन\-पशुओं को खिला दिया है।


## Psalms 79:3 (id: 219079003)

3उन्होंने उनका लहू यरूशलेम के चारों ओर जल के समान बहाया, और उनको मिट्टी देनेवाला कोई न था।


## Psalms 79:4 (id: 219079004)

4पड़ोसियों के बीच हमारी नामधराई हुई; चारों ओर के रहनेवाले हम पर हँसते, और ठट्ठा करते हैं।


## Psalms 79:5 (id: 219079005)

5हे यहोवा, कब तक? क्या तू सदा के लिए क्रोधित रहेगा? तुझ में आग की सी जलन कब तक भड़कती रहेगी?


## Psalms 79:6 (id: 219079006)

6जो जातियाँ तुझको नहीं जानती, और जिन राज्यों के लोग तुझ से प्रार्थना नहीं करते, उन्हीं पर अपनी सब जलजलाहट भड़का!


## Psalms 79:7 (id: 219079007)

7क्योंकि उन्होंने याकूब को निगल लिया, और उसके वासस्थान को उजाड़ दिया है।


## Psalms 79:8 (id: 219079008)

8हमारी हानि के लिये हमारे पुरखाओं के अधर्म के कामों को स्मरण न कर; तेरी दया हम पर शीघ्र हो, क्योंकि हम बड़ी दुर्दशा में पड़े हैं।


## Psalms 79:9 (id: 219079009)

9हे हमारे उद्धारकर्ता परमेश्वर, अपने नाम की महिमा के निमित्त हमारी सहायता कर; और अपने नाम के निमित्त हमको छुड़ाकर हमारे पापों को ढाँप दे।


## Psalms 79:10 (id: 219079010)

10अन्यजातियाँ क्यों कहने पाएँ कि उनका परमेश्वर कहाँ रहा? तेरे दासों के खून का पलटा अन्यजातियों पर हमारी आँखों के सामने लिया जाए।


## Psalms 79:11 (id: 219079011)

11बन्दियों का कराहना तेरे कान तक पहुँचे; घात होनेवालों को अपने भुजबल के द्वारा बचा।


## Psalms 79:12 (id: 219079012)

12हे प्रभु, हमारे पड़ोसियों ने जो तेरी निन्दा की है, उसका सात गुणा बदला उनको दे!


## Psalms 79:13 (id: 219079013)

13तब हम जो तेरी प्रजा और तेरी चराई की भेड़ें हैं, तेरा धन्यवाद सदा करते रहेंगे; और पीढ़ी से पीढ़ी तक तेरा गुणानुवाद करते रहेंगे।


## Psalms 80:1 (id: 219080001)

1प्रधान बजानेवाले के लिये: शोशन्नीमेदूत राग में आसाप का भजन; हे इस्राएल के चरवाहे, तू जो यूसुफ की अगुआई भेड़ों की सी करता है, कान लगा! तू जो करूबों पर विराजमान है, अपना तेज दिखा!


## Psalms 80:2 (id: 219080002)

2एप्रैम, बिन्यामीन, और मनश्शे के सामने अपना पराक्रम दिखाकर, हमारा उद्धार करने को आ!


## Psalms 80:3 (id: 219080003)

3हे परमेश्वर, हमको ज्यों के त्यों कर दे; और अपने मुख का प्रकाश चमका, तब हमारा उद्धार हो जाएगा!


## Psalms 80:4 (id: 219080004)

4हे सेनाओं के परमेश्वर यहोवा, तू कब तक अपनी प्रजा की प्रार्थना पर क्रोधित रहेगा?


## Psalms 80:5 (id: 219080005)

5तूने आँसुओं को उनका आहार बना दिया, और मटके भर भरकर उन्हें आँसू पिलाए हैं।


## Psalms 80:6 (id: 219080006)

6तू हमें हमारे पड़ोसियों के झगड़ने का कारण बना देता है; और हमारे शत्रु मनमाना ठट्ठा करते हैं।


## Psalms 80:7 (id: 219080007)

7हे सेनाओं के परमेश्वर, हमको ज्यों के त्यों कर दे; और अपने मुख का प्रकाश हम पर चमका, तब हमारा उद्धार हो जाएगा।


## Psalms 80:8 (id: 219080008)

8तू मिस्र से एक दाखलता ले आया; और अन्यजातियों को निकालकर उसे लगा दिया।


## Psalms 80:9 (id: 219080009)

9तूने उसके लिये स्थान तैयार किया है; और उसने जड़ पकड़ी और फैलकर देश को भर दिया।


## Psalms 80:10 (id: 219080010)

10उसकी छाया पहाड़ों पर फैल गई, और उसकी डालियाँ महा देवदारों के समान हुई;


## Psalms 80:11 (id: 219080011)

11उसकी शाखाएँ समुद्र तक बढ़ गई, और उसके अंकुर फरात तक फैल गए।


## Psalms 80:12 (id: 219080012)

12फिर तूने उसके बाड़ों को क्यों गिरा दिया, कि सब बटोही उसके फलों को तोड़ते है?


## Psalms 80:13 (id: 219080013)

13जंगली सूअर उसको नाश किए डालता है, और मैदान के सब पशु उसे चर जाते हैं।


## Psalms 80:14 (id: 219080014)

14हे सेनाओं के परमेश्वर, फिर आ! स्वर्ग से ध्यान देकर देख, और इस दाखलता की सुधि ले,


## Psalms 80:15 (id: 219080015)

15ये पौधा तूने अपने दाहिने हाथ से लगाया, और जो लता की शाखा तूने अपने लिये दृढ़ की है।


## Psalms 80:16 (id: 219080016)

16वह जल गई, वह कट गई है; तेरी घुड़की से तेरे शत्रु नाश हो जाए।


## Psalms 80:17 (id: 219080017)

17तेरे दाहिने हाथ के सम्भाले हुए पुरुष पर तेरा हाथ रखा रहे, उस आदमी पर, जिसे तूने अपने लिये दृढ़ किया है।


## Psalms 80:18 (id: 219080018)

18तब हम लोग तुझ से न मुड़ेंगे: तू हमको जिला, और हम तुझ से प्रार्थना कर सकेंगे।


## Psalms 80:19 (id: 219080019)

19हे सेनाओं के परमेश्वर यहोवा, हमको ज्यों का त्यों कर दे! और अपने मुख का प्रकाश हम पर चमका, तब हमारा उद्धार हो जाएगा!


## Psalms 81:1 (id: 219081001)

1प्रधान बजानेवाले के लिये: गित्तीथ राग में आसाप का भजन; परमेश्वर जो हमारा बल है, उसका गीत आनन्द से गाओ; याकूब के परमेश्वर का जयजयकार करो!


## Psalms 81:2 (id: 219081002)

2गीत गाओ, डफ और मधुर बजनेवाली वीणा और सारंगी को ले आओ।


## Psalms 81:3 (id: 219081003)

3नये चाँद के दिन, और पूर्णमासी को हमारे पर्व के दिन नरसिंगा फूँको।


## Psalms 81:4 (id: 219081004)

4क्योंकि यह इस्राएल के लिये विधि, और याकूब के परमेश्वर का ठहराया हुआ नियम है।


## Psalms 81:5 (id: 219081005)

5इसको उसने यूसुफ में चितौनी की रीति पर उस समय चलाया, जब वह मिस्र देश के विरुद्ध चला। वहाँ मैंने एक अनजानी भाषा सुनी


## Psalms 81:6 (id: 219081006)

6“मैंने उनके कंधों पर से बोझ को उतार दिया; उनका टोकरी ढोना छूट गया।


## Psalms 81:7 (id: 219081007)

7तूने संकट में पड़कर पुकारा, तब मैंने तुझे छुड़ाया; बादल गरजने के गुप्त स्थान में से मैंने तेरी सुनी, और मरीबा नामक सोते के पास तेरी परीक्षा की। (सेला)


## Psalms 81:8 (id: 219081008)

8हे मेरी प्रजा, सुन, मैं तुझे चिता देता हूँ! हे इस्राएल भला हो कि तू मेरी सुने!


## Psalms 81:9 (id: 219081009)

9तेरे बीच में पराया ईश्वर न हो; और न तू किसी पराए देवता को दण्डवत् करना!


## Psalms 81:10 (id: 219081010)

10तेरा परमेश्वर यहोवा मैं हूँ, जो तुझे मिस्र देश से निकाल लाया है। तू अपना मुँह पसार, मैं उसे भर दूँगा।


## Psalms 81:11 (id: 219081011)

11“परन्तु मेरी प्रजा ने मेरी न सुनी; इस्राएल ने मुझ को न चाहा।


## Psalms 81:12 (id: 219081012)

12इसलिए मैंने उसको उसके मन के हठ पर छोड़ दिया, कि वह अपनी ही युक्तियों के अनुसार चले।


## Psalms 81:13 (id: 219081013)

13यदि मेरी प्रजा मेरी सुने, यदि इस्राएल मेरे मार्गों पर चले,


## Psalms 81:14 (id: 219081014)

14तो मैं क्षण भर में उनके शत्रुओं को दबाऊँ, और अपना हाथ उनके द्रोहियों के विरुद्ध चलाऊँ।


## Psalms 81:15 (id: 219081015)

15यहोवा के बैरी उसके आगे भय में दण्डवत् करें! उन्हें हमेशा के लिए अपमानित किया जाएगा।


## Psalms 81:16 (id: 219081016)

16मैं उनको उत्तम से उत्तम गेहूँ खिलाता, और मैं चट्टान के मधु से उनको तृप्त करता।”


## Psalms 82:1 (id: 219082001)

1आसाप का भजन; परमेश्वर दिव्य सभा में खड़ा है: वह ईश्वरों के बीच में न्याय करता है।


## Psalms 82:2 (id: 219082002)

2“तुम लोग कब तक टेढ़ा न्याय करते और दुष्टों का पक्ष लेते रहोगे? (सेला)


## Psalms 82:3 (id: 219082003)

3कंगाल और अनाथों का न्याय चुकाओ, दीन\-दरिद्र का विचार धर्म से करो।


## Psalms 82:4 (id: 219082004)

4कंगाल और निर्धन को बचा लो; दुष्टों के हाथ से उन्हें छुड़ाओ।”


## Psalms 82:5 (id: 219082005)

5वे न तो कुछ समझते और न कुछ जानते हैं, परन्तु अंधेरे में चलते फिरते रहते हैं; पृथ्वी की पूरी नींव हिल जाती है।


## Psalms 82:6 (id: 219082006)

6मैंने कहा था “तुम ईश्वर हो, और सब के सब परमप्रधान के पुत्र हो;


## Psalms 82:7 (id: 219082007)

7तो भी तुम मनुष्यों के समान मरोगे, और किसी प्रधान के समान गिर जाओगे।”


## Psalms 82:8 (id: 219082008)

8हे परमेश्वर उठ, पृथ्वी का न्याय कर; क्योंकि तू ही सब जातियों को अपने भाग में लेगा!


## Psalms 83:1 (id: 219083001)

1आसाप का भजन; हे परमेश्वर मौन न रह; हे परमेश्वर चुप न रह, और न शान्त रह!


## Psalms 83:2 (id: 219083002)

2क्योंकि देख तेरे शत्रु धूम मचा रहे हैं; और तेरे बैरियों ने सिर उठाया है।


## Psalms 83:3 (id: 219083003)

3वे चतुराई से तेरी प्रजा की हानि की सम्मति करते, और तेरे रक्षित लोगों के विरुद्ध युक्तियाँ निकालते हैं।


## Psalms 83:4 (id: 219083004)

4उन्होंने कहा, “आओ, हम उनका ऐसा नाश करें कि राज्य भी मिट जाए; और इस्राएल का नाम आगे को स्मरण न रहे।”


## Psalms 83:5 (id: 219083005)

5उन्होंने एक मन होकर युक्ति निकाली है, और तेरे ही विरुद्ध वाचा बाँधी है।


## Psalms 83:6 (id: 219083006)

6ये तो एदोम के तम्बूवाले और इश्माएली, मोआबी और हग्री,


## Psalms 83:7 (id: 219083007)

7गबाली, अम्मोनी, अमालेकी, और सोर समेत पलिश्ती हैं।


## Psalms 83:8 (id: 219083008)

8इनके संग अश्शूरी भी मिल गए हैं; उनसे भी लूतवंशियों को सहारा मिला है। (सेला)


## Psalms 83:9 (id: 219083009)

9इनसे ऐसा कर जैसा मिद्यानियों से, और कीशोन नाले में सीसरा और याबीन से किया था,


## Psalms 83:10 (id: 219083010)

10वे एनदोर में नाश हुए, और भूमि के लिये खाद बन गए।


## Psalms 83:11 (id: 219083011)

11इनके रईसों को ओरेब और जेब सरीखे, और इनके सब प्रधानों को जेबह और सल्मुन्ना के समान कर दे,


## Psalms 83:12 (id: 219083012)

12जिन्होंने कहा था, “हम परमेश्वर की चराइयों के अधिकारी आप ही हो जाएँ।”


## Psalms 83:13 (id: 219083013)

13हे मेरे परमेश्वर इनको बवंडर की धूलि, या पवन से उड़ाए हुए भूसे के समान कर दे।


## Psalms 83:14 (id: 219083014)

14उस आग के समान जो वन को भस्म करती है, और उस लौ के समान जो पहाड़ों को जला देती है,


## Psalms 83:15 (id: 219083015)

15तू इन्हें अपनी आँधी से भगा दे, और अपने बवंडर से घबरा दे!


## Psalms 83:16 (id: 219083016)

16इनके मुँह को अति लज्जित कर, कि हे यहोवा ये तेरे नाम को ढूँढ़ें।


## Psalms 83:17 (id: 219083017)

17ये सदा के लिये लज्जित और घबराए रहें, इनके मुँह काले हों, और इनका नाश हो जाए,


## Psalms 83:18 (id: 219083018)

18जिससे ये जानें कि केवल तू जिसका नाम यहोवा है, सारी पृथ्वी के ऊपर परमप्रधान है।


## Psalms 84:1 (id: 219084001)

1प्रधान बजानेवाले के लिये गित्तीथ में कोरहवंशियों का भजन; हे सेनाओं के यहोवा, तेरे निवास क्या ही प्रिय हैं!


## Psalms 84:2 (id: 219084002)

2मेरा प्राण यहोवा के आँगनों की अभिलाषा करते\-करते मूर्छित हो चला; मेरा तन मन दोनों जीविते परमेश्वर को पुकार रहे।


## Psalms 84:3 (id: 219084003)

3हे सेनाओं के यहोवा, हे मेरे राजा, और मेरे परमेश्वर, तेरी वेदियों में गौरैया ने अपना बसेरा और शूपाबेनी ने घोंसला बना लिया है जिसमें वह अपने बच्चे रखे।


## Psalms 84:4 (id: 219084004)

4क्या ही धन्य हैं वे, जो तेरे भवन में रहते हैं; वे तेरी स्तुति निरन्तर करते रहेंगे। (सेला)


## Psalms 84:5 (id: 219084005)

5क्या ही धन्य है वह मनुष्य, जो तुझ से शक्ति पाता है, और वे जिनको सिय्योन की सड़क की सुधि रहती है।


## Psalms 84:6 (id: 219084006)

6वे रोने की तराई में जाते हुए उसको सोतों का स्थान बनाते हैं; फिर बरसात की अगली वृष्टि उसमें आशीष ही आशीष उपजाती है।


## Psalms 84:7 (id: 219084007)

7वे बल पर बल पाते जाते हैं; उनमें से हर एक जन सिय्योन में परमेश्वर को अपना मुँह दिखाएगा।


## Psalms 84:8 (id: 219084008)

8हे सेनाओं के परमेश्वर यहोवा, मेरी प्रार्थना सुन, हे याकूब के परमेश्वर, कान लगा! (सेला)


## Psalms 84:9 (id: 219084009)

9हे परमेश्वर, हे हमारी ढाल, दृष्टि कर; और अपने अभिषिक्त का मुख देख!


## Psalms 84:10 (id: 219084010)

10क्योंकि तेरे आँगनों में एक दिन और कहीं के हजार दिन से उत्तम है। दुष्टों के डेरों में वास करने से अपने परमेश्वर के भवन की डेवढ़ी पर खड़ा रहना ही मुझे अधिक भावता है।


## Psalms 84:11 (id: 219084011)

11क्योंकि यहोवा परमेश्वर सूर्य और ढाल है; यहोवा अनुग्रह करेगा, और महिमा देगा; और जो लोग खरी चाल चलते हैं; उनसे वह कोई अच्छी वस्तु रख न छोड़ेगा।


## Psalms 84:12 (id: 219084012)

12हे सेनाओं के यहोवा, क्या ही धन्य वह मनुष्य है, जो तुझ पर भरोसा रखता है!


## Psalms 85:1 (id: 219085001)

1प्रधान बजानेवाले के लिये: कोरहवंशियों का भजन; हे यहोवा, तू अपने देश पर प्रसन्न हुआ, याकूब को बँधुवाई से लौटा ले आया है।


## Psalms 85:2 (id: 219085002)

2तूने अपनी प्रजा के अधर्म को क्षमा किया है; और उसके सब पापों को ढाँप दिया है। (सेला)


## Psalms 85:3 (id: 219085003)

3तूने अपने रोष को शान्त किया है; और अपने भड़के हुए कोप को दूर किया है।


## Psalms 85:4 (id: 219085004)

4हे हमारे उद्धारकर्ता परमेश्वर, हमको पुनः स्थापित कर, और अपना क्रोध हम पर से दूर कर!


## Psalms 85:5 (id: 219085005)

5क्या तू हम पर सदा कोपित रहेगा? क्या तू पीढ़ी से पीढ़ी तक कोप करता रहेगा?


## Psalms 85:6 (id: 219085006)

6क्या तू हमको फिर न जिलाएगा, कि तेरी प्रजा तुझ में आनन्द करे?


## Psalms 85:7 (id: 219085007)

7हे यहोवा अपनी करुणा हमें दिखा, और तू हमारा उद्धार कर।


## Psalms 85:8 (id: 219085008)

8मैं कान लगाए रहूँगा कि परमेश्वर यहोवा क्या कहता है, वह तो अपनी प्रजा से जो उसके भक्त है, शान्ति की बातें कहेगा; परन्तु वे फिरके मूर्खता न करने लगें।


## Psalms 85:9 (id: 219085009)

9निश्चय उसके डरवैयों के उद्धार का समय निकट है, तब हमारे देश में महिमा का निवास होगा।


## Psalms 85:10 (id: 219085010)

10करुणा और सच्चाई आपस में मिल गई हैं; धर्म और मेल ने आपस में चुम्बन किया हैं।


## Psalms 85:11 (id: 219085011)

11पृथ्वी में से सच्चाई उगती और स्वर्ग से धर्म झुकता है।


## Psalms 85:12 (id: 219085012)

12हाँ, यहोवा उत्तम वस्तुएँ देगा, और हमारी भूमि अपनी उपज देगी।


## Psalms 85:13 (id: 219085013)

13धर्म उसके आगे\-आगे चलेगा, और उसके पाँवों के चिन्हों को हमारे लिये मार्ग बनाएगा।


## Psalms 86:1 (id: 219086001)

1दाऊद की प्रार्थना; हे यहोवा, कान लगाकर मेरी सुन ले, क्योंकि मैं दीन और दरिद्र हूँ।


## Psalms 86:2 (id: 219086002)

2मेरे प्राण की रक्षा कर, क्योंकि मैं भक्त हूँ; तू मेरा परमेश्वर है, इसलिए अपने दास का, जिसका भरोसा तुझ पर है, उद्धार कर।


## Psalms 86:3 (id: 219086003)

3हे प्रभु, मुझ पर अनुग्रह कर, क्योंकि मैं तुझी को लगातार पुकारता रहता हूँ।


## Psalms 86:4 (id: 219086004)

4अपने दास के मन को आनन्दित कर, क्योंकि हे प्रभु, मैं अपना मन तेरी ही ओर लगाता हूँ।


## Psalms 86:5 (id: 219086005)

5क्योंकि हे प्रभु, तू भला और क्षमा करनेवाला है, और जितने तुझे पुकारते हैं उन सभी के लिये तू अति करुणामय है।


## Psalms 86:6 (id: 219086006)

6हे यहोवा मेरी प्रार्थना की ओर कान लगा, और मेरे गिड़गिड़ाने को ध्यान से सुन।


## Psalms 86:7 (id: 219086007)

7संकट के दिन मैं तुझको पुकारूँगा, क्योंकि तू मेरी सुन लेगा।


## Psalms 86:8 (id: 219086008)

8हे प्रभु, देवताओं में से कोई भी तेरे तुल्य नहीं, और न किसी के काम तेरे कामों के बराबर हैं।


## Psalms 86:9 (id: 219086009)

9हे प्रभु, जितनी जातियों को तूने बनाया है, सब आकर तेरे सामने दण्डवत् करेंगी, और तेरे नाम की महिमा करेंगी।


## Psalms 86:10 (id: 219086010)

10क्योंकि तू महान और आश्चर्यकर्म करनेवाला है, केवल तू ही परमेश्वर है।


## Psalms 86:11 (id: 219086011)

11हे यहोवा, अपना मार्ग मुझे सिखा, तब मैं तेरे सत्य मार्ग पर चलूँगा, मुझ को एक चित्त कर कि मैं तेरे नाम का भय मानूँ।


## Psalms 86:12 (id: 219086012)

12हे प्रभु, हे मेरे परमेश्वर, मैं अपने सम्पूर्ण मन से तेरा धन्यवाद करूँगा, और तेरे नाम की महिमा सदा करता रहूँगा।


## Psalms 86:13 (id: 219086013)

13क्योंकि तेरी करुणा मेरे ऊपर बड़ी है; और तूने मुझ को अधोलोक की तह में जाने से बचा लिया है।


## Psalms 86:14 (id: 219086014)

14हे परमेश्वर, अभिमानी लोग मेरे विरुद्ध उठ गए हैं, और उपद्रवियों का झुण्ड मेरे प्राण के खोजी हुए हैं, और वे तेरा कुछ विचार नहीं रखते।


## Psalms 86:15 (id: 219086015)

15परन्तु प्रभु दयालु और अनुग्रहकारी परमेश्वर है, तू विलम्ब से कोप करनेवाला और अति करुणामय है।


## Psalms 86:16 (id: 219086016)

16मेरी ओर फिरकर मुझ पर अनुग्रह कर; अपने दास को तू शक्ति दे, और अपनी दासी के पुत्र का उद्धार कर।


## Psalms 86:17 (id: 219086017)

17मुझे भलाई का कोई चिन्ह दिखा, जिसे देखकर मेरे बैरी निराश हों, क्योंकि हे यहोवा, तूने आप मेरी सहायता की और मुझे शान्ति दी है।


## Psalms 87:1 (id: 219087001)

1कोरहवंशियों का भजन; उसकी नींव पवित्र पर्वतों में है;


## Psalms 87:2 (id: 219087002)

2और यहोवा सिय्योन के फाटकों से याकूब के सारे निवासों से बढ़कर प्रीति रखता है।


## Psalms 87:3 (id: 219087003)

3हे परमेश्वर के नगर, तेरे विषय महिमा की बातें कही गई हैं। (सेला)


## Psalms 87:4 (id: 219087004)

4मैं अपने जान\-पहचानवालों से रहब और बाबेल की भी चर्चा करूँगा; पलिश्त, सोर और कूश को देखो: “यह वहाँ उत्पन्न हुआ था।”


## Psalms 87:5 (id: 219087005)

5और सिय्योन के विषय में यह कहा जाएगा, “इनमें से प्रत्येक का जन्म उसमें हुआ था।” और परमप्रधान आप ही उसको स्थिर रखे।


## Psalms 87:6 (id: 219087006)

6यहोवा जब देश\-देश के लोगों के नाम लिखकर गिन लेगा, तब यह कहेगा, “यह वहाँ उत्पन्न हुआ था।” (सेला)


## Psalms 87:7 (id: 219087007)

7गवैये और नृतक दोनों कहेंगे, “हमारे सब सोते तुझी में पाए जाते हैं।”


## Psalms 88:1 (id: 219088001)

1कोरहवंशियों का भजन प्रधान बजानेवाले के लिये: महलतलग्नोत राग में एज्रावंशी हेमान का मश्कील; हे मेरे उद्धारकर्ता परमेश्वर यहोवा, मैं दिन को और रात को तेरे आगे चिल्लाता आया हूँ।


## Psalms 88:2 (id: 219088002)

2मेरी प्रार्थना तुझ तक पहुँचे, मेरे चिल्लाने की ओर कान लगा!


## Psalms 88:3 (id: 219088003)

3क्योंकि मेरा प्राण क्लेश से भरा हुआ है, और मेरा प्राण अधोलोक के निकट पहुँचा है।


## Psalms 88:4 (id: 219088004)

4मैं कब्र में पड़नेवालों में गिना गया हूँ; मैं बलहीन पुरुष के समान हो गया हूँ।


## Psalms 88:5 (id: 219088005)

5मैं मुर्दों के बीच छोड़ा गया हूँ, और जो घात होकर कब्र में पड़े हैं, जिनको तू फिर स्मरण नहीं करता और वे तेरी सहायता रहित हैं, उनके समान मैं हो गया हूँ।


## Psalms 88:6 (id: 219088006)

6तूने मुझे गड्ढे के तल ही में, अंधेरे और गहरे स्थान में रखा है।


## Psalms 88:7 (id: 219088007)

7तेरी जलजलाहट मुझी पर बनी हुई है, और तूने अपने सब तरंगों से मुझे दुःख दिया है। (सेला)


## Psalms 88:8 (id: 219088008)

8तूने मेरे पहचानवालों को मुझसे दूर किया है; और मुझ को उनकी दृष्टि में घिनौना किया है। मैं बन्दी हूँ और निकल नहीं सकता;


## Psalms 88:9 (id: 219088009)

9दुःख भोगते\-भोगते मेरी आँखें धुँधला गई। हे यहोवा, मैं लगातार तुझे पुकारता और अपने हाथ तेरी ओर फैलाता आया हूँ।


## Psalms 88:10 (id: 219088010)

10क्या तू मुर्दों के लिये अद्भुत काम करेगा? क्या मरे लोग उठकर तेरा धन्यवाद करेंगे? (सेला)


## Psalms 88:11 (id: 219088011)

11क्या कब्र में तेरी करुणा का, और विनाश की दशा में तेरी सच्चाई का वर्णन किया जाएगा?


## Psalms 88:12 (id: 219088012)

12क्या तेरे अद्भुत काम अंधकार में, या तेरा धर्म विश्वासघात की दशा में जाना जाएगा?


## Psalms 88:13 (id: 219088013)

13परन्तु हे यहोवा, मैंने तेरी दुहाई दी है; और भोर को मेरी प्रार्थना तुझ तक पहुँचेगी।


## Psalms 88:14 (id: 219088014)

14हे यहोवा, तू मुझ को क्यों छोड़ता है? तू अपना मुख मुझसे क्यों छिपाता रहता है?


## Psalms 88:15 (id: 219088015)

15मैं बचपन ही से दुःखी वरन् अधमुआ हूँ, तुझ से भय खाते मैं अति व्याकुल हो गया हूँ।


## Psalms 88:16 (id: 219088016)

16तेरा क्रोध मुझ पर पड़ा है; उस भय से मैं मिट गया हूँ।


## Psalms 88:17 (id: 219088017)

17वह दिन भर जल के समान मुझे घेरे रहता है; वह मेरे चारों ओर दिखाई देता है।


## Psalms 88:18 (id: 219088018)

18तूने मित्र और भाई\-बन्धु दोनों को मुझसे दूर किया है; और मेरे जान\-पहचानवालों को अंधकार में डाल दिया है।


## Psalms 89:1 (id: 219089001)

1एतान एज्रावंशी का मश्कील; मैं यहोवा की सारी करुणा के विषय सदा गाता रहूँगा; मैं तेरी सच्चाई पीढ़ी से पीढ़ी तक बताता रहूँगा।


## Psalms 89:2 (id: 219089002)

2क्योंकि मैंने कहा, “तेरी करुणा सदा बनी रहेगी, तू स्वर्ग में अपनी सच्चाई को स्थिर रखेगा।”


## Psalms 89:3 (id: 219089003)

3तूने कहा, “मैंने अपने चुने हुए से वाचा बाँधी है, मैंने अपने दास दाऊद से शपथ खाई है,


## Psalms 89:4 (id: 219089004)

4‘मैं तेरे वंश को सदा स्थिर रखूँगा; और तेरी राजगद्दी को पीढ़ी\-पीढ़ी तक बनाए रखूँगा।’” (सेला)


## Psalms 89:5 (id: 219089005)

5हे यहोवा, स्वर्ग में तेरे अद्भुत काम की, और पवित्रों की सभा में तेरी सच्चाई की प्रशंसा होगी।


## Psalms 89:6 (id: 219089006)

6क्योंकि आकाशमण्डल में यहोवा के तुल्य कौन ठहरेगा? बलवन्तों के पुत्रों में से कौन है जिसके साथ यहोवा की उपमा दी जाएगी?


## Psalms 89:7 (id: 219089007)

7परमेश्वर पवित्र लोगों की गोष्ठी में अत्यन्त प्रतिष्ठा के योग्य, और अपने चारों ओर सब रहनेवालों से अधिक भययोग्य है।


## Psalms 89:8 (id: 219089008)

8हे सेनाओं के परमेश्वर यहोवा, हे यहोवा, तेरे तुल्य कौन सामर्थी है? तेरी सच्चाई तो तेरे चारों ओर है!


## Psalms 89:9 (id: 219089009)

9समुद्र के गर्व को तू ही तोड़ता है; जब उसके तरंग उठते हैं, तब तू उनको शान्त कर देता है।


## Psalms 89:10 (id: 219089010)

10तूने रहब को घात किए हुए के समान कुचल डाला, और अपने शत्रुओं को अपने बाहुबल से तितर\-बितर किया है।


## Psalms 89:11 (id: 219089011)

11आकाश तेरा है, पृथ्वी भी तेरी है; जगत और जो कुछ उसमें है, उसे तू ही ने स्थिर किया है।


## Psalms 89:12 (id: 219089012)

12उत्तर और दक्षिण को तू ही ने सिरजा; ताबोर और हेर्मोन तेरे नाम का जयजयकार करते हैं।


## Psalms 89:13 (id: 219089013)

13तेरी भुजा बलवन्त है; तेरा हाथ शक्तिमान और तेरा दाहिना हाथ प्रबल है।


## Psalms 89:14 (id: 219089014)

14तेरे सिंहासन का मूल, धर्म और न्याय है; करुणा और सच्चाई तेरे आगे\-आगे चलती है।


## Psalms 89:15 (id: 219089015)

15क्या ही धन्य है वह समाज जो आनन्द के ललकार को पहचानता है; हे यहोवा, वे लोग तेरे मुख के प्रकाश में चलते हैं,


## Psalms 89:16 (id: 219089016)

16वे तेरे नाम के हेतु दिन भर मगन रहते हैं, और तेरे धर्म के कारण महान हो जाते हैं।


## Psalms 89:17 (id: 219089017)

17क्योंकि तू उनके बल की शोभा है, और अपनी प्रसन्नता से हमारे सींग को ऊँचा करेगा।


## Psalms 89:18 (id: 219089018)

18क्योंकि हमारी ढाल यहोवा की ओर से है, हमारा राजा इस्राएल के पवित्र की ओर से है।


## Psalms 89:19 (id: 219089019)

19एक समय तूने अपने भक्त को दर्शन देकर बातें की; और कहा, “मैंने सहायता करने का भार एक वीर पर रखा है, और प्रजा में से एक को चुनकर बढ़ाया है।


## Psalms 89:20 (id: 219089020)

20मैंने अपने दास दाऊद को लेकर, अपने पवित्र तेल से उसका अभिषेक किया है।


## Psalms 89:21 (id: 219089021)

21मेरा हाथ उसके साथ बना रहेगा, और मेरी भुजा उसे दृढ़ रखेगी।


## Psalms 89:22 (id: 219089022)

22शत्रु उसको तंग करने न पाएगा, और न कुटिल जन उसको दुःख देने पाएगा।


## Psalms 89:23 (id: 219089023)

23मैं उसके शत्रुओं को उसके सामने से नाश करूँगा, और उसके बैरियों पर विपत्ति डालूँगा।


## Psalms 89:24 (id: 219089024)

24परन्तु मेरी सच्चाई और करुणा उस पर बनी रहेंगी, और मेरे नाम के द्वारा उसका सींग ऊँचा हो जाएगा।


## Psalms 89:25 (id: 219089025)

25मैं समुद्र को उसके हाथ के नीचे और महानदों को उसके दाहिने हाथ के नीचे कर दूँगा।


## Psalms 89:26 (id: 219089026)

26वह मुझे पुकारकर कहेगा, ‘तू मेरा पिता है, मेरा परमेश्वर और मेरे उद्धार की चट्टान है।’


## Psalms 89:27 (id: 219089027)

27फिर मैं उसको अपना पहलौठा, और पृथ्वी के राजाओं पर प्रधान ठहराऊँगा।


## Psalms 89:28 (id: 219089028)

28मैं अपनी करुणा उस पर सदा बनाए रहूँगा, और मेरी वाचा उसके लिये अटल रहेगी।


## Psalms 89:29 (id: 219089029)

29मैं उसके वंश को सदा बनाए रखूँगा, और उसकी राजगद्दी स्वर्ग के समान सर्वदा बनी रहेगी।


## Psalms 89:30 (id: 219089030)

30यदि उसके वंश के लोग मेरी व्यवस्था को छोड़ें और मेरे नियमों के अनुसार न चलें,


## Psalms 89:31 (id: 219089031)

31यदि वे मेरी विधियों का उल्लंघन करें, और मेरी आज्ञाओं को न मानें,


## Psalms 89:32 (id: 219089032)

32तो मैं उनके अपराध का दण्ड सोंटें से, और उनके अधर्म का दण्ड कोड़ों से दूँगा।


## Psalms 89:33 (id: 219089033)

33परन्तु मैं अपनी करुणा उस पर से न हटाऊँगा, और न सच्चाई त्याग कर झूठा ठहरूँगा।


## Psalms 89:34 (id: 219089034)

34मैं अपनी वाचा न तोड़ूँगा, और जो मेरे मुँह से निकल चुका है, उसे न बदलूँगा।


## Psalms 89:35 (id: 219089035)

35एक बार मैं अपनी पवित्रता की शपथ खा चुका हूँ; मैं दाऊद को कभी धोखा न दूँगा।


## Psalms 89:36 (id: 219089036)

36उसका वंश सर्वदा रहेगा, और उसकी राजगद्दी सूर्य के समान मेरे सम्मुख ठहरी रहेगी।


## Psalms 89:37 (id: 219089037)

37वह चन्द्रमा के समान, और आकाशमण्डल के विश्वासयोग्य साक्षी के समान सदा बना रहेगा।” (सेला)


## Psalms 89:38 (id: 219089038)

38तो भी तूने अपने अभिषिक्त को छोड़ा और उसे तज दिया, और उस पर अति क्रोध किया है।


## Psalms 89:39 (id: 219089039)

39तूने अपने दास के साथ की वाचा को त्याग दिया, और उसके मुकुट को भूमि पर गिराकर अशुद्ध किया है।


## Psalms 89:40 (id: 219089040)

40तूने उसके सब बाड़ों को तोड़ डाला है, और उसके गढ़ों को उजाड़ दिया है।


## Psalms 89:41 (id: 219089041)

41सब बटोही उसको लूट लेते हैं, और उसके पड़ोसियों से उसकी नामधराई होती है।


## Psalms 89:42 (id: 219089042)

42तूने उसके विरोधियों को प्रबल किया; और उसके सब शत्रुओं को आनन्दित किया है।


## Psalms 89:43 (id: 219089043)

43फिर तू उसकी तलवार की धार को मोड़ देता है, और युद्ध में उसके पाँव जमने नहीं देता।


## Psalms 89:44 (id: 219089044)

44तूने उसका तेज हर लिया है, और उसके सिंहासन को भूमि पर पटक दिया है।


## Psalms 89:45 (id: 219089045)

45तूने उसकी जवानी को घटाया, और उसको लज्जा से ढाँप दिया है। (सेला)


## Psalms 89:46 (id: 219089046)

46हे यहोवा, तू कब तक लगातार मुँह फेरे रहेगा, तेरी जलजलाहट कब तक आग के समान भड़की रहेगी।


## Psalms 89:47 (id: 219089047)

47मेरा स्मरण कर, कि मैं कैसा अनित्य हूँ, तूने सब मनुष्यों को क्यों व्यर्थ सिरजा है?


## Psalms 89:48 (id: 219089048)

48कौन पुरुष सदा अमर रहेगा? क्या कोई अपने प्राण को अधोलोक से बचा सकता है? (सेला)


## Psalms 89:49 (id: 219089049)

49हे प्रभु, तेरी प्राचीनकाल की करुणा कहाँ रही, जिसके विषय में तूने अपनी सच्चाई की शपथ दाऊद से खाई थी?


## Psalms 89:50 (id: 219089050)

50हे प्रभु, अपने दासों की नामधराई की सुधि ले; मैं तो सब सामर्थी जातियों का बोझ लिए रहता हूँ।


## Psalms 89:51 (id: 219089051)

51तेरे उन शत्रुओं ने तो हे यहोवा, तेरे अभिषिक्त के पीछे पड़कर उसकी नामधराई की है।


## Psalms 89:52 (id: 219089052)

52यहोवा सर्वदा धन्य रहेगा! आमीन फिर आमीन।


## Psalms 90:1 (id: 219090001)

1परमेश्वर के जन मूसा की प्रार्थना; हे प्रभु, तू पीढ़ी से पीढ़ी तक हमारे लिये धाम बना है।


## Psalms 90:2 (id: 219090002)

2इससे पहले कि पहाड़ उत्पन्न हुए, या तूने पृथ्वी और जगत की रचना की, वरन् अनादिकाल से अनन्तकाल तक तू ही परमेश्वर है।


## Psalms 90:3 (id: 219090003)

3तू मनुष्य को लौटाकर मिट्टी में ले जाता है, और कहता है, “हे आदमियों, लौट आओ!”


## Psalms 90:4 (id: 219090004)

4क्योंकि हजार वर्ष तेरी दृष्टि में ऐसे हैं, जैसा कल का दिन जो बीत गया, या रात का एक पहर।


## Psalms 90:5 (id: 219090005)

5तू मनुष्यों को धारा में बहा देता है; वे स्वप्न से ठहरते हैं, वे भोर को बढ़नेवाली घास के समान होते हैं।


## Psalms 90:6 (id: 219090006)

6वह भोर को फूलती और बढ़ती है, और साँझ तक कटकर मुर्झा जाती है।


## Psalms 90:7 (id: 219090007)

7क्योंकि हम तेरे क्रोध से भस्म हुए हैं; और तेरी जलजलाहट से घबरा गए हैं।


## Psalms 90:8 (id: 219090008)

8तूने हमारे अधर्म के कामों को अपने सम्मुख, और हमारे छिपे हुए पापों को अपने मुख की ज्योति में रखा है।


## Psalms 90:9 (id: 219090009)

9क्योंकि हमारे सब दिन तेरे क्रोध में बीत जाते हैं, हम अपने वर्ष शब्द के समान बिताते हैं।


## Psalms 90:10 (id: 219090010)

10हमारी आयु के वर्ष सत्तर तो होते हैं, और चाहे बल के कारण अस्सी वर्ष भी हो जाएँ, तो भी उनका घमण्ड केवल कष्ट और शोक ही शोक है; क्योंकि वह जल्दी कट जाती है, और हम जाते रहते हैं।


## Psalms 90:11 (id: 219090011)

11तेरे क्रोध की शक्ति को और तेरे भय के योग्य तेरे रोष को कौन समझता है?


## Psalms 90:12 (id: 219090012)

12हमको अपने दिन गिनने की समझ दे कि हम बुद्धिमान हो जाएँ।


## Psalms 90:13 (id: 219090013)

13हे यहोवा, लौट आ! कब तक? और अपने दासों पर तरस खा!


## Psalms 90:14 (id: 219090014)

14भोर को हमें अपनी करुणा से तृप्त कर, कि हम जीवन भर जयजयकार और आनन्द करते रहें।


## Psalms 90:15 (id: 219090015)

15जितने दिन तू हमें दुःख देता आया, और जितने वर्ष हम क्लेश भोगते आए हैं उतने ही वर्ष हमको आनन्द दे।


## Psalms 90:16 (id: 219090016)

16तेरा काम तेरे दासों को, और तेरा प्रताप उनकी सन्तान पर प्रगट हो।


## Psalms 90:17 (id: 219090017)

17हमारे परमेश्वर यहोवा की मनोहरता हम पर प्रगट हो, तू हमारे हाथों का काम हमारे लिये दृढ़ कर, हमारे हाथों के काम को दृढ़ कर।


## Psalms 91:1 (id: 219091001)

1जो परमप्रधान के छाए हुए स्थान में बैठा रहे, वह सर्वशक्तिमान की छाया में ठिकाना पाएगा।


## Psalms 91:2 (id: 219091002)

2मैं यहोवा के विषय कहूँगा, “वह मेरा शरणस्थान और गढ़ है; वह मेरा परमेश्वर है, जिस पर मैं भरोसा रखता हूँ”


## Psalms 91:3 (id: 219091003)

3वह तो तुझे बहेलिये के जाल से, और महामारी से बचाएगा;


## Psalms 91:4 (id: 219091004)

4वह तुझे अपने पंखों की आड़ में ले लेगा, और तू उसके परों के नीचे शरण पाएगा; उसकी सच्चाई तेरे लिये ढाल और झिलम ठहरेगी।


## Psalms 91:5 (id: 219091005)

5तू न रात के भय से डरेगा, और न उस तीर से जो दिन को उड़ता है,


## Psalms 91:6 (id: 219091006)

6न उस मरी से जो अंधेरे में फैलती है, और न उस महारोग से जो दिन\-दुपहरी में उजाड़ता है।


## Psalms 91:7 (id: 219091007)

7तेरे निकट हजार, और तेरी दाहिनी ओर दस हजार गिरेंगे; परन्तु वह तेरे पास न आएगा।


## Psalms 91:8 (id: 219091008)

8परन्तु तू अपनी आँखों की दृष्टि करेगा और दुष्टों के अन्त को देखेगा।


## Psalms 91:9 (id: 219091009)

9हे यहोवा, तू मेरा शरणस्थान ठहरा है। तूने जो परमप्रधान को अपना धाम मान लिया है,


## Psalms 91:10 (id: 219091010)

10इसलिए कोई विपत्ति तुझ पर न पड़ेगी, न कोई दुःख तेरे डेरे के निकट आएगा।


## Psalms 91:11 (id: 219091011)

11क्योंकि वह अपने दूतों को तेरे निमित्त आज्ञा देगा, कि जहाँ कहीं तू जाए वे तेरी रक्षा करें।


## Psalms 91:12 (id: 219091012)

12वे तुझको हाथों हाथ उठा लेंगे, ऐसा न हो कि तेरे पाँवों में पत्थर से ठेस लगे।


## Psalms 91:13 (id: 219091013)

13तू सिंह और नाग को कुचलेगा, तू जवान सिंह और अजगर को लताड़ेगा।


## Psalms 91:14 (id: 219091014)

14उसने जो मुझसे स्नेह किया है, इसलिए मैं उसको छुड़ाऊँगा; मैं उसको ऊँचे स्थान पर रखूँगा, क्योंकि उसने मेरे नाम को जान लिया है।


## Psalms 91:15 (id: 219091015)

15जब वह मुझ को पुकारे, तब मैं उसकी सुनूँगा; संकट में मैं उसके संग रहूँगा, मैं उसको बचाकर उसकी महिमा बढ़ाऊँगा।


## Psalms 91:16 (id: 219091016)

16मैं उसको दीर्घायु से तृप्त करूँगा, और अपने किए हुए उद्धार का दर्शन दिखाऊँगा।


## Psalms 92:1 (id: 219092001)

1भजन। विश्राम के दिन के लिये गीत; यहोवा का धन्यवाद करना भला है, हे परमप्रधान, तेरे नाम का भजन गाना;


## Psalms 92:2 (id: 219092002)

2प्रातःकाल को तेरी करुणा, और प्रति रात तेरी सच्चाई का प्रचार करना,


## Psalms 92:3 (id: 219092003)

3दस तारवाले बाजे और सारंगी पर, और वीणा पर गम्भीर स्वर से गाना भला है।


## Psalms 92:4 (id: 219092004)

4क्योंकि, हे यहोवा, तूने मुझ को अपने कामों से आनन्दित किया है; और मैं तेरे हाथों के कामों के कारण जयजयकार करूँगा।


## Psalms 92:5 (id: 219092005)

5हे यहोवा, तेरे काम क्या ही बड़े है! तेरी कल्पनाएँ बहुत गम्भीर है;


## Psalms 92:6 (id: 219092006)

6पशु समान मनुष्य इसको नहीं समझता, और मूर्ख इसका विचार नहीं करता:


## Psalms 92:7 (id: 219092007)

7कि दुष्ट जो घास के समान फूलते\-फलते हैं, और सब अनर्थकारी जो प्रफुल्लित होते हैं, यह इसलिए होता है, कि वे सर्वदा के लिये नाश हो जाएँ,


## Psalms 92:8 (id: 219092008)

8परन्तु हे यहोवा, तू सदा विराजमान रहेगा।


## Psalms 92:9 (id: 219092009)

9क्योंकि हे यहोवा, तेरे शत्रु, हाँ तेरे शत्रु नाश होंगे; सब अनर्थकारी तितर\-बितर होंगे।


## Psalms 92:10 (id: 219092010)

10परन्तु मेरा सींग तूने जंगली साँड़ के समान ऊँचा किया है; तूने ताजे तेल से मेरा अभिषेक किया है।


## Psalms 92:11 (id: 219092011)

11मैं अपने शत्रुओं पर दृष्टि करके, और उन कुकर्मियों का हाल जो मेरे विरुद्ध उठे थे, सुनकर सन्तुष्ट हुआ हूँ।


## Psalms 92:12 (id: 219092012)

12धर्मी लोग खजूर के समान फूले फलेंगे, और लबानोन के देवदार के समान बढ़ते रहेंगे।


## Psalms 92:13 (id: 219092013)

13वे यहोवा के भवन में रोपे जाकर, हमारे परमेश्वर के आँगनों में फूले फलेंगे।


## Psalms 92:14 (id: 219092014)

14वे पुराने होने पर भी फलते रहेंगे, और रस भरे और लहलहाते रहेंगे,


## Psalms 92:15 (id: 219092015)

15जिससे यह प्रगट हो कि यहोवा सच्चा है; वह मेरी चट्टान है, और उसमें कुटिलता कुछ भी नहीं।


## Psalms 93:1 (id: 219093001)

1यहोवा राजा है; उसने माहात्म्य का पहरावा पहना है; यहोवा पहरावा पहने हुए, और सामर्थ्य का फेटा बाँधे है। इस कारण जगत स्थिर है, वह नहीं टलने का।


## Psalms 93:2 (id: 219093002)

2हे यहोवा, तेरी राजगद्दी अनादिकाल से स्थिर है, तू सर्वदा से है।


## Psalms 93:3 (id: 219093003)

3हे यहोवा, महानदों का कोलाहल हो रहा है, महानदों का बड़ा शब्द हो रहा है, महानद गरजते हैं।


## Psalms 93:4 (id: 219093004)

4महासागर के शब्द से, और समुद्र की महातरंगों से, विराजमान यहोवा अधिक महान है।


## Psalms 93:5 (id: 219093005)

5तेरी चितौनियाँ अति विश्वासयोग्य हैं; हे यहोवा, तेरे भवन को युग\-युग पवित्रता ही शोभा देती है।


## Psalms 94:1 (id: 219094001)

1हे यहोवा, हे पलटा लेनेवाले परमेश्वर, हे पलटा लेनेवाले परमेश्वर, अपना तेज दिखा!


## Psalms 94:2 (id: 219094002)

2हे पृथ्वी के न्यायी, उठ; और घमण्डियों को बदला दे!


## Psalms 94:3 (id: 219094003)

3हे यहोवा, दुष्ट लोग कब तक, दुष्ट लोग कब तक डींग मारते रहेंगे?


## Psalms 94:4 (id: 219094004)

4वे बकते और ढिठाई की बातें बोलते हैं, सब अनर्थकारी बड़ाई मारते हैं।


## Psalms 94:5 (id: 219094005)

5हे यहोवा, वे तेरी प्रजा को पीस डालते हैं, वे तेरे निज भाग को दुःख देते हैं।


## Psalms 94:6 (id: 219094006)

6वे विधवा और परदेशी का घात करते, और अनाथों को मार डालते हैं;


## Psalms 94:7 (id: 219094007)

7और कहते हैं, “यहोवा न देखेगा, याकूब का परमेश्वर विचार न करेगा।”


## Psalms 94:8 (id: 219094008)

8तुम जो प्रजा में पशु सरीखे हो, विचार करो; और हे मूर्खों तुम कब बुद्धिमान बनोगे?


## Psalms 94:9 (id: 219094009)

9जिसने कान दिया, क्या वह आप नहीं सुनता? जिसने आँख रची, क्या वह आप नहीं देखता?


## Psalms 94:10 (id: 219094010)

10जो जाति\-जाति को ताड़ना देता, और मनुष्य को ज्ञान सिखाता है, क्या वह न सुधारेगा?


## Psalms 94:11 (id: 219094011)

11यहोवा मनुष्य की कल्पनाओं को तो जानता है कि वे मिथ्या हैं।


## Psalms 94:12 (id: 219094012)

12हे यहोवा, क्या ही धन्य है वह पुरुष जिसको तू ताड़ना देता है, और अपनी व्यवस्था सिखाता है,


## Psalms 94:13 (id: 219094013)

13क्योंकि तू उसको विपत्ति के दिनों में उस समय तक चैन देता रहता है, जब तक दुष्टों के लिये गड्ढा नहीं खोदा जाता।


## Psalms 94:14 (id: 219094014)

14क्योंकि यहोवा अपनी प्रजा को न तजेगा, वह अपने निज भाग को न छोड़ेगा;


## Psalms 94:15 (id: 219094015)

15परन्तु न्याय फिर धर्म के अनुसार किया जाएगा, और सारे सीधे मनवाले उसके पीछे\-पीछे हो लेंगे।


## Psalms 94:16 (id: 219094016)

16कुकर्मियों के विरुद्ध मेरी ओर कौन खड़ा होगा? मेरी ओर से अनर्थकारियों का कौन सामना करेगा?


## Psalms 94:17 (id: 219094017)

17यदि यहोवा मेरा सहायक न होता, तो क्षण भर में मुझे चुपचाप होकर रहना पड़ता।


## Psalms 94:18 (id: 219094018)

18जब मैंने कहा, “मेरा पाँव फिसलने लगा है,” तब हे यहोवा, तेरी करुणा ने मुझे थाम लिया।


## Psalms 94:19 (id: 219094019)

19जब मेरे मन में बहुत सी चिन्ताएँ होती हैं, तब हे यहोवा, तेरी दी हुई शान्ति से मुझ को सुख होता है।


## Psalms 94:20 (id: 219094020)

20क्या तेरे और दुष्टों के सिंहासन के बीच संधि होगी, जो कानून की आड़ में उत्पात मचाते हैं?


## Psalms 94:21 (id: 219094021)

21वे धर्मी का प्राण लेने को दल बाँधते हैं, और निर्दोष को प्राणदण्ड देते हैं।


## Psalms 94:22 (id: 219094022)

22परन्तु यहोवा मेरा गढ़, और मेरा परमेश्वर मेरी शरण की चट्टान ठहरा है।


## Psalms 94:23 (id: 219094023)

23उसने उनका अनर्थ काम उन्हीं पर लौटाया है, और वह उन्हें उन्हीं की बुराई के द्वारा सत्यानाश करेगा। हमारा परमेश्वर यहोवा उनको सत्यानाश करेगा।


## Psalms 95:1 (id: 219095001)

1आओ हम यहोवा के लिये ऊँचे स्वर से गाएँ, अपने उद्धार की चट्टान का जयजयकार करें!


## Psalms 95:2 (id: 219095002)

2हम धन्यवाद करते हुए उसके सम्मुख आएँ, और भजन गाते हुए उसका जयजयकार करें।


## Psalms 95:3 (id: 219095003)

3क्योंकि यहोवा महान परमेश्वर है, और सब देवताओं के ऊपर महान राजा है।


## Psalms 95:4 (id: 219095004)

4पृथ्वी के गहरे स्थान उसी के हाथ में हैं; और पहाड़ों की चोटियाँ भी उसी की हैं।


## Psalms 95:5 (id: 219095005)

5समुद्र उसका है, और उसी ने उसको बनाया, और स्थल भी उसी के हाथ का रचा है।


## Psalms 95:6 (id: 219095006)

6आओ हम झुककर दण्डवत् करें, और अपने कर्ता यहोवा के सामने घुटने टेकें!


## Psalms 95:7 (id: 219095007)

7क्योंकि वही हमारा परमेश्वर है, और हम उसकी चराई की प्रजा, और उसके हाथ की भेड़ें हैं। भला होता, कि आज तुम उसकी बात सुनते!


## Psalms 95:8 (id: 219095008)

8अपना\-अपना हृदय ऐसा कठोर मत करो, जैसा मरीबा में, व मस्सा के दिन जंगल में हुआ था,


## Psalms 95:9 (id: 219095009)

9जब तुम्हारे पुरखाओं ने मुझे परखा, उन्होंने मुझ को जाँचा और मेरे काम को भी देखा।


## Psalms 95:10 (id: 219095010)

10चालीस वर्ष तक मैं उस पीढ़ी के लोगों से रूठा रहा, और मैंने कहा, “ये तो भरमानेवाले मन के हैं, और इन्होंने मेरे मार्गों को नहीं पहचाना।”


## Psalms 95:11 (id: 219095011)

11इस कारण मैंने क्रोध में आकर शपथ खाई कि ये मेरे विश्रामस्थान में कभी प्रवेश न करने पाएँगे।


## Psalms 96:1 (id: 219096001)

1यहोवा के लिये एक नया गीत गाओ, हे सारी पृथ्वी के लोगों यहोवा के लिये गाओ!


## Psalms 96:2 (id: 219096002)

2यहोवा के लिये गाओ, उसके नाम को धन्य कहो; दिन प्रतिदिन उसके किए हुए उद्धार का शुभ समाचार सुनाते रहो।


## Psalms 96:3 (id: 219096003)

3अन्यजातियों में उसकी महिमा का, और देश\-देश के लोगों में उसके आश्चर्यकर्मों का वर्णन करो।


## Psalms 96:4 (id: 219096004)

4क्योंकि यहोवा महान और अति स्तुति के योग्य है; वह तो सब देवताओं से अधिक भययोग्य है।


## Psalms 96:5 (id: 219096005)

5क्योंकि देश\-देश के सब देवता तो मूरतें ही हैं; परन्तु यहोवा ही ने स्वर्ग को बनाया है।


## Psalms 96:6 (id: 219096006)

6उसके चारों ओर वैभव और ऐश्वर्य है; उसके पवित्रस्थान में सामर्थ्य और शोभा है।


## Psalms 96:7 (id: 219096007)

7हे देश\-देश के कुल के लोगों, यहोवा का गुणानुवाद करो, यहोवा की महिमा और सामर्थ्य को मानो!


## Psalms 96:8 (id: 219096008)

8यहोवा के नाम की ऐसी महिमा करो जो उसके योग्य है; भेंट लेकर उसके आँगनों में आओ!


## Psalms 96:9 (id: 219096009)

9पवित्रता से शोभायमान होकर यहोवा को दण्डवत् करो; हे सारी पृथ्वी के लोगों उसके सामने काँपते रहो!


## Psalms 96:10 (id: 219096010)

10जाति\-जाति में कहो, “यहोवा राजा हुआ है! और जगत ऐसा स्थिर है, कि वह टलने का नहीं; वह देश\-देश के लोगों का न्याय खराई से करेगा।”


## Psalms 96:11 (id: 219096011)

11आकाश आनन्द करे, और पृथ्वी मगन हो; समुद्र और उसमें की सब वस्तुएँ गरज उठें;


## Psalms 96:12 (id: 219096012)

12मैदान और जो कुछ उसमें है, वह प्रफुल्लित हो; उसी समय वन के सारे वृक्ष जयजयकार करेंगे।


## Psalms 96:13 (id: 219096013)

13यह यहोवा के सामने हो, क्योंकि वह आनेवाला है। वह पृथ्वी का न्याय करने को आनेवाला है, वह धर्म से जगत का, और सच्चाई से देश\-देश के लोगों का न्याय करेगा।


## Psalms 97:1 (id: 219097001)

1यहोवा राजा हुआ है, पृथ्वी मगन हो; और द्वीप जो बहुत से हैं, वह भी आनन्द करें!


## Psalms 97:2 (id: 219097002)

2बादल और अंधकार उसके चारों ओर हैं; उसके सिंहासन का मूल धर्म और न्याय है।


## Psalms 97:3 (id: 219097003)

3उसके आगे\-आगे आग चलती हुई उसके विरोधियों को चारों ओर भस्म करती है।


## Psalms 97:4 (id: 219097004)

4उसकी बिजलियों से जगत प्रकाशित हुआ, पृथ्वी देखकर थरथरा गई है!


## Psalms 97:5 (id: 219097005)

5पहाड़ यहोवा के सामने, मोम के समान पिघल गए, अर्थात् सारी पृथ्वी के परमेश्वर के सामने।


## Psalms 97:6 (id: 219097006)

6आकाश ने उसके धर्म की साक्षी दी; और देश\-देश के सब लोगों ने उसकी महिमा देखी है।


## Psalms 97:7 (id: 219097007)

7जितने खुदी हुई मूर्तियों की उपासना करते और मूरतों पर फूलते हैं, वे लज्जित हों; हे सब देवताओं तुम उसी को दण्डवत् करो।


## Psalms 97:8 (id: 219097008)

8सिय्योन सुनकर आनन्दित हुई, और यहूदा की बेटियाँ मगन हुई; हे यहोवा, यह तेरे नियमों के कारण हुआ।


## Psalms 97:9 (id: 219097009)

9क्योंकि हे यहोवा, तू सारी पृथ्वी के ऊपर परमप्रधान है; तू सारे देवताओं से अधिक महान ठहरा है।


## Psalms 97:10 (id: 219097010)

10हे यहोवा के प्रेमियों, बुराई से घृणा करो; वह अपने भक्तों के प्राणों की रक्षा करता, और उन्हें दुष्टों के हाथ से बचाता है।


## Psalms 97:11 (id: 219097011)

11धर्मी के लिये ज्योति, और सीधे मनवालों के लिये आनन्द बोया गया है।


## Psalms 97:12 (id: 219097012)

12हे धर्मियों, यहोवा के कारण आनन्दित हो; और जिस पवित्र नाम से उसका स्मरण होता है, उसका धन्यवाद करो!


## Psalms 98:1 (id: 219098001)

1भजन; यहोवा के लिये एक नया गीत गाओ, क्योंकि उसने आश्‍चर्यकर्म किए हैं! उसके दाहिने हाथ और पवित्र भुजा ने उसके लिये उद्धार किया है!


## Psalms 98:2 (id: 219098002)

2यहोवा ने अपना किया हुआ उद्धार प्रकाशित किया, उसने अन्यजातियों की दृष्टि में अपना धर्म प्रगट किया है।


## Psalms 98:3 (id: 219098003)

3उसने इस्राएल के घराने पर की अपनी करुणा और सच्चाई की सुधि ली, और पृथ्वी के सब दूर\-दूर देशों ने हमारे परमेश्वर का किया हुआ उद्धार देखा है।


## Psalms 98:4 (id: 219098004)

4हे सारी पृथ्वी के लोगों, यहोवा का जयजयकार करो; उत्साहपूर्वक जयजयकार करो, और भजन गाओ!


## Psalms 98:5 (id: 219098005)

5वीणा बजाकर यहोवा का भजन गाओ, वीणा बजाकर भजन का स्वर सुनाओ।


## Psalms 98:6 (id: 219098006)

6तुरहियां और नरसिंगे फूँक फूँककर यहोवा राजा का जयजयकार करो।


## Psalms 98:7 (id: 219098007)

7समुद्र और उसमें की सब वस्तुएँ गरज उठें; जगत और उसके निवासी महाशब्द करें!


## Psalms 98:8 (id: 219098008)

8नदियाँ तालियाँ बजाएँ; पहाड़ मिलकर जयजयकार करें।


## Psalms 98:9 (id: 219098009)

9यह यहोवा के सामने हो, क्योंकि वह पृथ्वी का न्याय करने को आनेवाला है। वह धर्म से जगत का, और सच्चाई से देश\-देश के लोगों का न्याय करेगा।


## Psalms 99:1 (id: 219099001)

1यहोवा राजा हुआ है; देश\-देश के लोग काँप उठें! वह करूबों पर विराजमान है; पृथ्वी डोल उठे!


## Psalms 99:2 (id: 219099002)

2यहोवा सिय्योन में महान है; और वह देश\-देश के लोगों के ऊपर प्रधान है।


## Psalms 99:3 (id: 219099003)

3वे तेरे महान और भययोग्य नाम का धन्यवाद करें! वह तो पवित्र है।


## Psalms 99:4 (id: 219099004)

4राजा की सामर्थ्य न्याय से मेल रखती है, तू ही ने सच्चाई को स्थापित किया; न्याय और धर्म को याकूब में तू ही ने चालू किया है।


## Psalms 99:5 (id: 219099005)

5हमारे परमेश्वर यहोवा को सराहो; और उसके चरणों की चौकी के सामने दण्डवत् करो! वह पवित्र है!


## Psalms 99:6 (id: 219099006)

6उसके याजकों में मूसा और हारून, और उसके प्रार्थना करनेवालों में से शमूएल यहोवा को पुकारते थे, और वह उनकी सुन लेता था।


## Psalms 99:7 (id: 219099007)

7वह बादल के खम्भे में होकर उनसे बातें करता था; और वे उसकी चितौनियों और उसकी दी हुई विधियों पर चलते थे।


## Psalms 99:8 (id: 219099008)

8हे हमारे परमेश्वर यहोवा, तू उनकी सुन लेता था; तू उनके कामों का पलटा तो लेता था तो भी उनके लिये क्षमा करनेवाला परमेश्वर था।


## Psalms 99:9 (id: 219099009)

9हमारे परमेश्वर यहोवा को सराहो, और उसके पवित्र पर्वत पर दण्डवत् करो; क्योंकि हमारा परमेश्वर यहोवा पवित्र है!


## Psalms 100:1 (id: 219100001)

1धन्यवाद का भजन; हे सारी पृथ्वी के लोगों, यहोवा का जयजयकार करो!


## Psalms 100:2 (id: 219100002)

2आनन्द से यहोवा की आराधना करो! जयजयकार के साथ उसके सम्मुख आओ!


## Psalms 100:3 (id: 219100003)

3निश्चय जानो कि यहोवा ही परमेश्वर है उसी ने हमको बनाया, और हम उसी के हैं; हम उसकी प्रजा, और उसकी चराई की भेड़ें हैं।


## Psalms 100:4 (id: 219100004)

4उसके फाटकों में धन्यवाद, और उसके आँगनों में स्तुति करते हुए प्रवेश करो, उसका धन्यवाद करो, और उसके नाम को धन्य कहो!


## Psalms 100:5 (id: 219100005)

5क्योंकि यहोवा भला है, उसकी करुणा सदा के लिये, और उसकी सच्चाई पीढ़ी से पीढ़ी तक बनी रहती है।


## Psalms 101:1 (id: 219101001)

1दाऊद का भजन; मैं करुणा और न्याय के विषय गाऊँगा; हे यहोवा, मैं तेरा ही भजन गाऊँगा।


## Psalms 101:2 (id: 219101002)

2मैं बुद्धिमानी से खरे मार्ग में चलूँगा। तू मेरे पास कब आएगा? मैं अपने घर में मन की खराई के साथ अपनी चाल चलूँगा;


## Psalms 101:3 (id: 219101003)

3मैं किसी ओछे काम पर चित्त न लगाऊँगा। मैं कुमार्ग पर चलनेवालों के काम से घिन रखता हूँ; ऐसे काम में मैं न लगूँगा।


## Psalms 101:4 (id: 219101004)

4टेढ़ा स्वभाव मुझसे दूर रहेगा; मैं बुराई को जानूँगा भी नहीं।


## Psalms 101:5 (id: 219101005)

5जो छिपकर अपने पड़ोसी की चुगली खाए, उसका मैं सत्यानाश करूँगा; जिसकी आँखें चढ़ी हों और जिसका मन घमण्डी है, उसकी मैं न सहूँगा।


## Psalms 101:6 (id: 219101006)

6मेरी आँखें देश के विश्वासयोग्य लोगों पर लगी रहेंगी कि वे मेरे संग रहें; जो खरे मार्ग पर चलता है वही मेरा सेवक होगा।


## Psalms 101:7 (id: 219101007)

7जो छल करता है वह मेरे घर के भीतर न रहने पाएगा; जो झूठ बोलता है वह मेरे सामने बना न रहेगा।


## Psalms 101:8 (id: 219101008)

8प्रति भोर, मैं देश के सब दुष्टों का सत्यानाश किया करूँगा, ताकि यहोवा के नगर के सब अनर्थकारियों को नाश करूँ।


## Psalms 102:1 (id: 219102001)

1दीन जन की उस समय की प्रार्थना जब वह दुःख का मारा अपने शोक की बातें यहोवा के सामने खोलकर कहता हो; हे यहोवा, मेरी प्रार्थना सुन; मेरी दुहाई तुझ तक पहुँचे!


## Psalms 102:2 (id: 219102002)

2मेरे संकट के दिन अपना मुख मुझसे न छिपा ले; अपना कान मेरी ओर लगा; जिस समय मैं पुकारूँ, उसी समय फुर्ती से मेरी सुन ले!


## Psalms 102:3 (id: 219102003)

3क्योंकि मेरे दिन धुएँ के समान उड़े जाते हैं, और मेरी हड्डियाँ आग के समान जल गई हैं।


## Psalms 102:4 (id: 219102004)

4मेरा मन झुलसी हुई घास के समान सूख गया है; और मैं अपनी रोटी खाना भूल जाता हूँ।


## Psalms 102:5 (id: 219102005)

5कराहते\-कराहते मेरी चमड़ी हड्डियों में सट गई है।


## Psalms 102:6 (id: 219102006)

6मैं जंगल के धनेश के समान हो गया हूँ, मैं उजड़े स्थानों के उल्लू के समान बन गया हूँ।


## Psalms 102:7 (id: 219102007)

7मैं पड़ा\-पड़ा जागता रहता हूँ और गौरे के समान हो गया हूँ जो छत के ऊपर अकेला बैठता है।


## Psalms 102:8 (id: 219102008)

8मेरे शत्रु लगातार मेरी नामधराई करते हैं, जो मेरे विरुद्ध ठट्ठा करते है, वह मेरे नाम से श्राप देते हैं।


## Psalms 102:9 (id: 219102009)

9क्योंकि मैंने रोटी के समान राख खाई और आँसू मिलाकर पानी पीता हूँ।


## Psalms 102:10 (id: 219102010)

10यह तेरे क्रोध और कोप के कारण हुआ है, क्योंकि तूने मुझे उठाया, और फिर फेंक दिया है।


## Psalms 102:11 (id: 219102011)

11मेरी आयु ढलती हुई छाया के समान है; और मैं आप घास के समान सूख चला हूँ।


## Psalms 102:12 (id: 219102012)

12परन्तु हे यहोवा, तू सदैव विराजमान रहेगा; और जिस नाम से तेरा स्मरण होता है, वह पीढ़ी से पीढ़ी तक बना रहेगा।


## Psalms 102:13 (id: 219102013)

13तू उठकर सिय्योन पर दया करेगा; क्योंकि उस पर दया करने का ठहराया हुआ समय आ पहुँचा है।


## Psalms 102:14 (id: 219102014)

14क्योंकि तेरे दास उसके पत्थरों को चाहते हैं, और उसके खंडहरों की धूल पर तरस खाते हैं।


## Psalms 102:15 (id: 219102015)

15इसलिए जाति\-जाति यहोवा के नाम का भय मानेंगी, और पृथ्वी के सब राजा तेरे प्रताप से डरेंगे।


## Psalms 102:16 (id: 219102016)

16क्योंकि यहोवा ने सिय्योन को फिर बसाया है, और वह अपनी महिमा के साथ दिखाई देता है;


## Psalms 102:17 (id: 219102017)

17वह लाचार की प्रार्थना की ओर मुँह करता है, और उनकी प्रार्थना को तुच्छ नहीं जानता।


## Psalms 102:18 (id: 219102018)

18यह बात आनेवाली पीढ़ी के लिये लिखी जाएगी, ताकि एक जाति जो उत्पन्न होगी, वह यहोवा की स्तुति करे।


## Psalms 102:19 (id: 219102019)

19क्योंकि यहोवा ने अपने ऊँचे और पवित्रस्थान से दृष्टि की; स्वर्ग से पृथ्वी की ओर देखा है,


## Psalms 102:20 (id: 219102020)

20ताकि बन्दियों का कराहना सुने, और घात होनेवालों के बन्धन खोले;


## Psalms 102:21 (id: 219102021)

21तब लोग सिय्योन में यहोवा के नाम का वर्णन करेंगे, और यरूशलेम में उसकी स्तुति की जाएगी;


## Psalms 102:22 (id: 219102022)

22यह उस समय होगा जब देश\-देश, और राज्य\-राज्य के लोग यहोवा की उपासना करने को इकट्ठे होंगे।


## Psalms 102:23 (id: 219102023)

23उसने मुझे जीवन यात्रा में दुःख देकर, मेरे बल और आयु को घटाया।


## Psalms 102:24 (id: 219102024)

24मैंने कहा, “हे मेरे परमेश्वर, मुझे आधी आयु में न उठा ले, तेरे वर्ष पीढ़ी से पीढ़ी तक बने रहेंगे!”


## Psalms 102:25 (id: 219102025)

25आदि में तूने पृथ्वी की नींव डाली, और आकाश तेरे हाथों का बनाया हुआ है।


## Psalms 102:26 (id: 219102026)

26वह तो नाश होगा, परन्तु तू बना रहेगा; और वह सब कपड़े के समान पुराना हो जाएगा। तू उसको वस्त्र के समान बदलेगा, और वह मिट जाएगा;


## Psalms 102:27 (id: 219102027)

27परन्तु तू वहीं है, और तेरे वर्षों का अन्त न होगा।


## Psalms 102:28 (id: 219102028)

28तेरे दासों की सन्तान बनी रहेगी; और उनका वंश तेरे सामने स्थिर रहेगा।


## Psalms 103:1 (id: 219103001)

1दाऊद का भजन; हे मेरे मन, यहोवा को धन्य कह; और जो कुछ मुझ में है, वह उसके पवित्र नाम को धन्य कहे!


## Psalms 103:2 (id: 219103002)

2हे मेरे मन, यहोवा को धन्य कह, और उसके किसी उपकार को न भूलना।


## Psalms 103:3 (id: 219103003)

3वही तो तेरे सब अधर्म को क्षमा करता, और तेरे सब रोगों को चंगा करता है,


## Psalms 103:4 (id: 219103004)

4वही तो तेरे प्राण को नाश होने से बचा लेता है, और तेरे सिर पर करुणा और दया का मुकुट बाँधता है,


## Psalms 103:5 (id: 219103005)

5वही तो तेरी लालसा को उत्तम पदार्थों से तृप्त करता है, जिससे तेरी जवानी उकाब के समान नई हो जाती है।


## Psalms 103:6 (id: 219103006)

6यहोवा सब पिसे हुओं के लिये धर्म और न्याय के काम करता है।


## Psalms 103:7 (id: 219103007)

7उसने मूसा को अपनी गति, और इस्राएलियों पर अपने काम प्रगट किए।


## Psalms 103:8 (id: 219103008)

8यहोवा दयालु और अनुग्रहकारी, विलम्ब से कोप करनेवाला और अति करुणामय है


## Psalms 103:9 (id: 219103009)

9वह सर्वदा वाद\-विवाद करता न रहेगा, न उसका क्रोध सदा के लिये भड़का रहेगा।


## Psalms 103:10 (id: 219103010)

10उसने हमारे पापों के अनुसार हम से व्यवहार नहीं किया, और न हमारे अधर्म के कामों के अनुसार हमको बदला दिया है।


## Psalms 103:11 (id: 219103011)

11जैसे आकाश पृथ्वी के ऊपर ऊँचा है, वैसे ही उसकी करुणा उसके डरवैयों के ऊपर प्रबल है।


## Psalms 103:12 (id: 219103012)

12उदयाचल अस्ताचल से जितनी दूर है, उसने हमारे अपराधों को हम से उतनी ही दूर कर दिया है।


## Psalms 103:13 (id: 219103013)

13जैसे पिता अपने बालकों पर दया करता है, वैसे ही यहोवा अपने डरवैयों पर दया करता है।


## Psalms 103:14 (id: 219103014)

14क्योंकि वह हमारी सृष्टि जानता है; और उसको स्मरण रहता है कि मनुष्य मिट्टी ही है।


## Psalms 103:15 (id: 219103015)

15मनुष्य की आयु घास के समान होती है, वह मैदान के फूल के समान फूलता है,


## Psalms 103:16 (id: 219103016)

16जो पवन लगते ही ठहर नहीं सकता, और न वह अपने स्थान में फिर मिलता है।


## Psalms 103:17 (id: 219103017)

17परन्तु यहोवा की करुणा उसके डरवैयों पर युग\-युग, और उसका धर्म उनके नाती\-पोतों पर भी प्रगट होता रहता है,


## Psalms 103:18 (id: 219103018)

18अर्थात् उन पर जो उसकी वाचा का पालन करते और उसके उपदेशों को स्मरण करके उन पर चलते हैं।


## Psalms 103:19 (id: 219103019)

19यहोवा ने तो अपना सिंहासन स्वर्ग में स्थिर किया है, और उसका राज्य पूरी सृष्टि पर है।


## Psalms 103:20 (id: 219103020)

20हे यहोवा के दूतों, तुम जो बड़े वीर हो, और उसके वचन को मानते और पूरा करते हो, उसको धन्य कहो!


## Psalms 103:21 (id: 219103021)

21हे यहोवा की सारी सेनाओं, हे उसके सेवकों, तुम जो उसकी इच्छा पूरी करते हो, उसको धन्य कहो!


## Psalms 103:22 (id: 219103022)

22हे यहोवा की सारी सृष्टि, उसके राज्य के सब स्थानों में उसको धन्य कहो। हे मेरे मन, तू यहोवा को धन्य कह!


## Psalms 104:1 (id: 219104001)

1हे मेरे मन, तू यहोवा को धन्य कह! हे मेरे परमेश्वर यहोवा, तू अत्यन्त महान है! तू वैभव और ऐश्वर्य का वस्त्र पहने हुए है,


## Psalms 104:2 (id: 219104002)

2तू उजियाले को चादर के समान ओढ़े रहता है, और आकाश को तम्बू के समान ताने रहता है,


## Psalms 104:3 (id: 219104003)

3तू अपनी अटारियों की कड़ियाँ जल में धरता है, और मेघों को अपना रथ बनाता है, और पवन के पंखों पर चलता है,


## Psalms 104:4 (id: 219104004)

4तू पवनों को अपने दूत, और धधकती आग को अपने सेवक बनाता है।


## Psalms 104:5 (id: 219104005)

5तूने पृथ्वी को उसकी नींव पर स्थिर किया है, ताकि वह कभी न डगमगाए।


## Psalms 104:6 (id: 219104006)

6तूने उसको गहरे सागर से ढाँप दिया है जैसे वस्त्र से; जल पहाड़ों के ऊपर ठहर गया।


## Psalms 104:7 (id: 219104007)

7तेरी घुड़की से वह भाग गया; तेरे गरजने का शब्द सुनते ही, वह उतावली करके बह गया।


## Psalms 104:8 (id: 219104008)

8वह पहाड़ों पर चढ़ गया, और तराइयों के मार्ग से उस स्थान में उतर गया जिसे तूने उसके लिये तैयार किया था।


## Psalms 104:9 (id: 219104009)

9तूने एक सीमा ठहराई जिसको वह नहीं लाँघ सकता है, और न लौटकर स्थल को ढाँप सकता है।


## Psalms 104:10 (id: 219104010)

10तू तराइयों में सोतों को बहाता है; वे पहाड़ों के बीच से बहते हैं,


## Psalms 104:11 (id: 219104011)

11उनसे मैदान के सब जीव\-जन्तु जल पीते हैं; जंगली गदहे भी अपनी प्यास बुझा लेते हैं।


## Psalms 104:12 (id: 219104012)

12उनके पास आकाश के पक्षी बसेरा करते, और डालियों के बीच में से बोलते हैं।


## Psalms 104:13 (id: 219104013)

13तू अपनी अटारियों में से पहाड़ों को सींचता है, तेरे कामों के फल से पृथ्वी तृप्त रहती है।


## Psalms 104:14 (id: 219104014)

14तू पशुओं के लिये घास, और मनुष्यों के काम के लिये अन्न आदि उपजाता है, और इस रीति भूमि से वह भोजन\-वस्तुएँ उत्पन्न करता है


## Psalms 104:15 (id: 219104015)

15और दाखमधु जिससे मनुष्य का मन आनन्दित होता है, और तेल जिससे उसका मुख चमकता है, और अन्न जिससे वह सम्भल जाता है।


## Psalms 104:16 (id: 219104016)

16यहोवा के वृक्ष तृप्त रहते हैं, अर्थात् लबानोन के देवदार जो उसी के लगाए हुए हैं।


## Psalms 104:17 (id: 219104017)

17उनमें चिड़ियाँ अपने घोंसले बनाती हैं; सारस का बसेरा सनोवर के वृक्षों में होता है।


## Psalms 104:18 (id: 219104018)

18ऊँचे पहाड़ जंगली बकरों के लिये हैं; और चट्टानें शापानों के शरणस्थान हैं।


## Psalms 104:19 (id: 219104019)

19उसने नियत समयों के लिये चन्द्रमा को बनाया है; सूर्य अपने अस्त होने का समय जानता है।


## Psalms 104:20 (id: 219104020)

20तू अंधकार करता है, तब रात हो जाती है; जिसमें वन के सब जीव\-जन्तु घूमते\-फिरते हैं।


## Psalms 104:21 (id: 219104021)

21जवान सिंह अहेर के लिये गर्जते हैं, और परमेश्वर से अपना आहार माँगते हैं।


## Psalms 104:22 (id: 219104022)

22सूर्य उदय होते ही वे चले जाते हैं और अपनी माँदों में विश्राम करते हैं।


## Psalms 104:23 (id: 219104023)

23तब मनुष्य अपने काम के लिये और संध्या तक परिश्रम करने के लिये निकलता है।


## Psalms 104:24 (id: 219104024)

24हे यहोवा, तेरे काम अनगिनत हैं! इन सब वस्तुओं को तूने बुद्धि से बनाया है; पृथ्वी तेरी सम्पत्ति से परिपूर्ण है।


## Psalms 104:25 (id: 219104025)

25इसी प्रकार समुद्र बड़ा और बहुत ही चौड़ा है, और उसमें अनगिनत जलचर जीव\-जन्तु, क्या छोटे, क्या बड़े भरे पड़े हैं।


## Psalms 104:26 (id: 219104026)

26उसमें जहाज भी आते\-जाते हैं, और लिव्यातान भी जिसे तूने वहाँ खेलने के लिये बनाया है।


## Psalms 104:27 (id: 219104027)

27इन सब को तेरा ही आसरा है, कि तू उनका आहार समय पर दिया करे।


## Psalms 104:28 (id: 219104028)

28तू उन्हें देता है, वे चुन लेते हैं; तू अपनी मुट्ठी खोलता है और वे उत्तम पदार्थों से तृप्त होते हैं।


## Psalms 104:29 (id: 219104029)

29तू मुख फेर लेता है, और वे घबरा जाते हैं; तू उनकी साँस ले लेता है, और उनके प्राण छूट जाते हैं और मिट्टी में फिर मिल जाते हैं।


## Psalms 104:30 (id: 219104030)

30फिर तू अपनी ओर से साँस भेजता है, और वे सिरजे जाते हैं; और तू धरती को नया कर देता है।


## Psalms 104:31 (id: 219104031)

31यहोवा की महिमा सदाकाल बनी रहे, यहोवा अपने कामों से आनन्दित होवे!


## Psalms 104:32 (id: 219104032)

32उसकी दृष्टि ही से पृथ्वी काँप उठती है, और उसके छूते ही पहाड़ों से धुआँ निकलता है।


## Psalms 104:33 (id: 219104033)

33मैं जीवन भर यहोवा का गीत गाता रहूँगा; जब तक मैं बना रहूँगा तब तक अपने परमेश्वर का भजन गाता रहूँगा।


## Psalms 104:34 (id: 219104034)

34मेरे सोच\-विचार उसको प्रिय लगे, क्योंकि मैं तो यहोवा के कारण आनन्दित रहूँगा।


## Psalms 104:35 (id: 219104035)

35पापी लोग पृथ्वी पर से मिट जाएँ, और दुष्ट लोग आगे को न रहें! हे मेरे मन यहोवा को धन्य कह! यहोवा की स्तुति करो!


## Psalms 105:1 (id: 219105001)

1यहोवा का धन्यवाद करो, उससे प्रार्थना करो, देश\-देश के लोगों में उसके कामों का प्रचार करो!


## Psalms 105:2 (id: 219105002)

2उसके लिये गीत गाओ, उसके लिये भजन गाओ, उसके सब आश्चर्यकर्मों का वर्णन करो!


## Psalms 105:3 (id: 219105003)

3उसके पवित्र नाम की बड़ाई करो; यहोवा के खोजियों का हृदय आनन्दित हो!


## Psalms 105:4 (id: 219105004)

4यहोवा और उसकी सामर्थ्य को खोजो, उसके दर्शन के लगातार खोजी बने रहो!


## Psalms 105:5 (id: 219105005)

5उसके किए हुए आश्चर्यकर्मों को स्मरण करो, उसके चमत्कार और निर्णय स्मरण करो!


## Psalms 105:6 (id: 219105006)

6हे उसके दास अब्राहम के वंश, हे याकूब की सन्तान, तुम तो उसके चुने हुए हो!


## Psalms 105:7 (id: 219105007)

7वही हमारा परमेश्वर यहोवा है; पृथ्वी भर में उसके निर्णय होते हैं।


## Psalms 105:8 (id: 219105008)

8वह अपनी वाचा को सदा स्मरण रखता आया है, यह वही वचन है जो उसने हजार पीढ़ियों के लिये ठहराया है;


## Psalms 105:9 (id: 219105009)

9वही वाचा जो उसने अब्राहम के साथ बाँधी, और उसके विषय में उसने इसहाक से शपथ खाई,


## Psalms 105:10 (id: 219105010)

10और उसी को उसने याकूब के लिये विधि करके, और इस्राएल के लिये यह कहकर सदा की वाचा करके दृढ़ किया,


## Psalms 105:11 (id: 219105011)

11“मैं कनान देश को तुझी को दूँगा, वह बाँट में तुम्हारा निज भाग होगा।”


## Psalms 105:12 (id: 219105012)

12उस समय तो वे गिनती में थोड़े थे, वरन् बहुत ही थोड़े, और उस देश में परदेशी थे।


## Psalms 105:13 (id: 219105013)

13वे एक जाति से दूसरी जाति में, और एक राज्य से दूसरे राज्य में फिरते रहे;


## Psalms 105:14 (id: 219105014)

14परन्तु उसने किसी मनुष्य को उन पर अत्याचार करने न दिया; और वह राजाओं को उनके निमित्त यह धमकी देता था,


## Psalms 105:15 (id: 219105015)

15“मेरे अभिषिक्तों को मत छूओ, और न मेरे नबियों की हानि करो!”


## Psalms 105:16 (id: 219105016)

16फिर उसने उस देश में अकाल भेजा, और अन्न के सब आधार को दूर कर दिया।


## Psalms 105:17 (id: 219105017)

17उसने यूसुफ नामक एक पुरुष को उनसे पहले भेजा था, जो दास होने के लिये बेचा गया था।


## Psalms 105:18 (id: 219105018)

18लोगों ने उसके पैरों में बेड़ियाँ डालकर उसे दुःख दिया; वह लोहे की साँकलों से जकड़ा गया;


## Psalms 105:19 (id: 219105019)

19जब तक कि उसकी बात पूरी न हुई तब तक यहोवा का वचन उसे कसौटी पर कसता रहा।


## Psalms 105:20 (id: 219105020)

20तब राजा ने दूत भेजकर उसे निकलवा लिया, और देश\-देश के लोगों के स्वामी ने उसके बन्धन खुलवाए;


## Psalms 105:21 (id: 219105021)

21उसने उसको अपने भवन का प्रधान और अपनी पूरी सम्पत्ति का अधिकारी ठहराया,


## Psalms 105:22 (id: 219105022)

22कि वह उसके हाकिमों को अपनी इच्छा के अनुसार नियंत्रित करे और पुरनियों को ज्ञान सिखाए।


## Psalms 105:23 (id: 219105023)

23फिर इस्राएल मिस्र में आया; और याकूब हाम के देश में रहा।


## Psalms 105:24 (id: 219105024)

24तब उसने अपनी प्रजा को गिनती में बहुत बढ़ाया, और उसके शत्रुओं से अधिक बलवन्त किया।


## Psalms 105:25 (id: 219105025)

25उसने मिस्रियों के मन को ऐसा फेर दिया, कि वे उसकी प्रजा से बैर रखने, और उसके दासों से छल करने लगे।


## Psalms 105:26 (id: 219105026)

26उसने अपने दास मूसा को, और अपने चुने हुए हारून को भेजा।


## Psalms 105:27 (id: 219105027)

27उन्होंने मिस्रियों के बीच उसकी ओर से भाँति\-भाँति के चिन्ह, और हाम के देश में चमत्कार दिखाए।


## Psalms 105:28 (id: 219105028)

28उसने अंधकार कर दिया, और अंधियारा हो गया; और उन्होंने उसकी बातों को न माना।


## Psalms 105:29 (id: 219105029)

29उसने मिस्रियों के जल को लहू कर डाला, और मछलियों को मार डाला।


## Psalms 105:30 (id: 219105030)

30मेंढ़क उनकी भूमि में वरन् उनके राजा की कोठरियों में भी भर गए।


## Psalms 105:31 (id: 219105031)

31उसने आज्ञा दी, तब डांस आ गए, और उनके सारे देश में कुटकियाँ आ गईं।


## Psalms 105:32 (id: 219105032)

32उसने उनके लिये जलवृष्टि के बदले ओले, और उनके देश में धधकती आग बरसाई।


## Psalms 105:33 (id: 219105033)

33और उसने उनकी दाखलताओं और अंजीर के वृक्षों को वरन् उनके देश के सब पेड़ों को तोड़ डाला।


## Psalms 105:34 (id: 219105034)

34उसने आज्ञा दी तब अनगिनत टिड्डियाँ, और कीड़े आए,


## Psalms 105:35 (id: 219105035)

35और उन्होंने उनके देश के सब अन्न आदि को खा डाला; और उनकी भूमि के सब फलों को चट कर गए।


## Psalms 105:36 (id: 219105036)

36उसने उनके देश के सब पहिलौठों को, उनके पौरूष के सब पहले फल को नाश किया।


## Psalms 105:37 (id: 219105037)

37तब वह इस्राएल को सोना चाँदी दिलाकर निकाल लाया, और उनमें से कोई निर्बल न था।


## Psalms 105:38 (id: 219105038)

38उनके जाने से मिस्री आनन्दित हुए, क्योंकि उनका डर उनमें समा गया था।


## Psalms 105:39 (id: 219105039)

39उसने छाया के लिये बादल फैलाया, और रात को प्रकाश देने के लिये आग प्रगट की।


## Psalms 105:40 (id: 219105040)

40उन्होंने माँगा तब उसने बटेरें पहुँचाई, और उनको स्वर्गीय भोजन से तृप्त किया।


## Psalms 105:41 (id: 219105041)

41उसने चट्टान फाड़ी तब पानी बह निकला; और निर्जल भूमि पर नदी बहने लगी।


## Psalms 105:42 (id: 219105042)

42क्योंकि उसने अपने पवित्र वचन और अपने दास अब्राहम को स्मरण किया।


## Psalms 105:43 (id: 219105043)

43वह अपनी प्रजा को हर्षित करके और अपने चुने हुओं से जयजयकार कराके निकाल लाया।


## Psalms 105:44 (id: 219105044)

44और उनको जाति\-जाति के देश दिए; और वे अन्य लोगों के श्रम के फल के अधिकारी किए गए,


## Psalms 105:45 (id: 219105045)

45कि वे उसकी विधियों को मानें, और उसकी व्यवस्था को पूरी करें। यहोवा की स्तुति करो!


## Psalms 106:1 (id: 219106001)

1यहोवा की स्तुति करो! यहोवा का धन्यवाद करो, क्योंकि वह भला है; और उसकी करुणा सदा की है!


## Psalms 106:2 (id: 219106002)

2यहोवा के पराक्रम के कामों का वर्णन कौन कर सकता है, या उसका पूरा गुणानुवाद कौन सुना सकता है?


## Psalms 106:3 (id: 219106003)

3क्या ही धन्य हैं वे जो न्याय पर चलते, और हर समय धर्म के काम करते हैं!


## Psalms 106:4 (id: 219106004)

4हे यहोवा, अपनी प्रजा पर की, प्रसन्नता के अनुसार मुझे स्मरण कर, मेरे उद्धार के लिये मेरी सुधि ले,


## Psalms 106:5 (id: 219106005)

5कि मैं तेरे चुने हुओं का कल्याण देखूँ, और तेरी प्रजा के आनन्द में आनन्दित हो जाऊँ; और तेरे निज भाग के संग बड़ाई करने पाऊँ।


## Psalms 106:6 (id: 219106006)

6हमने तो अपने पुरखाओं के समान पाप किया है; हमने कुटिलता की, हमने दुष्टता की है!


## Psalms 106:7 (id: 219106007)

7मिस्र में हमारे पुरखाओं ने तेरे आश्चर्यकर्मों पर मन नहीं लगाया, न तेरी अपार करुणा को स्मरण रखा; उन्होंने समुद्र के किनारे, अर्थात् लाल समुद्र के किनारे पर बलवा किया।


## Psalms 106:8 (id: 219106008)

8तो भी उसने अपने नाम के निमित्त उनका उद्धार किया, जिससे वह अपने पराक्रम को प्रगट करे।


## Psalms 106:9 (id: 219106009)

9तब उसने लाल समुद्र को घुड़का और वह सूख गया; और वह उन्हें गहरे जल के बीच से मानो जंगल में से निकाल ले गया।


## Psalms 106:10 (id: 219106010)

10उसने उन्हें बैरी के हाथ से उबारा, और शत्रु के हाथ से छुड़ा लिया।


## Psalms 106:11 (id: 219106011)

11और उनके शत्रु जल में डूब गए; उनमें से एक भी न बचा।


## Psalms 106:12 (id: 219106012)

12तब उन्होंने उसके वचनों का विश्वास किया; और उसकी स्तुति गाने लगे।


## Psalms 106:13 (id: 219106013)

13परन्तु वे झट उसके कामों को भूल गए; और उसकी युक्ति के लिये न ठहरे।


## Psalms 106:14 (id: 219106014)

14उन्होंने जंगल में अति लालसा की और निर्जल स्थान में परमेश्वर की परीक्षा की।


## Psalms 106:15 (id: 219106015)

15तब उसने उन्हें मुँह माँगा वर तो दिया, परन्तु उनके प्राण को सूखा दिया।


## Psalms 106:16 (id: 219106016)

16उन्होंने छावनी में मूसा के, और यहोवा के पवित्र जन हारून के विषय में डाह की,


## Psalms 106:17 (id: 219106017)

17भूमि फटकर दातान को निगल गई, और अबीराम के झुण्ड को निगल लिया।


## Psalms 106:18 (id: 219106018)

18और उनके झुण्ड में आग भड़क उठी; और दुष्ट लोग लौ से भस्म हो गए।


## Psalms 106:19 (id: 219106019)

19उन्होंने होरेब में बछड़ा बनाया, और ढली हुई मूर्ति को दण्डवत् किया।


## Psalms 106:20 (id: 219106020)

20उन्होंने परमेश्वर की महिमा, को घास खानेवाले बैल की प्रतिमा से बदल डाला।


## Psalms 106:21 (id: 219106021)

21वे अपने उद्धारकर्ता परमेश्वर को भूल गए, जिसने मिस्र में बड़े\-बड़े काम किए थे।


## Psalms 106:22 (id: 219106022)

22उसने तो हाम के देश में आश्चर्यकर्मों और लाल समुद्र के तट पर भयंकर काम किए थे।


## Psalms 106:23 (id: 219106023)

23इसलिए उसने कहा कि मैं इन्हें सत्यानाश कर डालता यदि मेरा चुना हुआ मूसा जोखिम के स्थान में उनके लिये खड़ा न होता ताकि मेरी जलजलाहट को ठंडा करे कहीं ऐसा न हो कि मैं उन्हें नाश कर डालूँ।


## Psalms 106:24 (id: 219106024)

24उन्होंने मनभावने देश को निकम्मा जाना, और उसके वचन पर विश्वास न किया।


## Psalms 106:25 (id: 219106025)

25वे अपने तम्बुओं में कुड़कुड़ाए, और यहोवा का कहा न माना।


## Psalms 106:26 (id: 219106026)

26तब उसने उनके विषय में शपथ खाई कि मैं इनको जंगल में नाश करूँगा,


## Psalms 106:27 (id: 219106027)

27और इनके वंश को अन्यजातियों के सम्मुख गिरा दूँगा, और देश\-देश में तितर\-बितर करूँगा।


## Psalms 106:28 (id: 219106028)

28वे बालपोर देवता को पूजने लगे और मुर्दों को चढ़ाए हुए पशुओं का माँस खाने लगे।


## Psalms 106:29 (id: 219106029)

29यों उन्होंने अपने कामों से उसको क्रोध दिलाया, और मरी उनमें फूट पड़ी।


## Psalms 106:30 (id: 219106030)

30तब पीनहास ने उठकर न्यायदण्ड दिया, जिससे मरी थम गई।


## Psalms 106:31 (id: 219106031)

31और यह उसके लेखे पीढ़ी से पीढ़ी तक सर्वदा के लिये धर्म गिना गया।


## Psalms 106:32 (id: 219106032)

32उन्होंने मरीबा के सोते के पास भी यहोवा का क्रोध भड़काया, और उनके कारण मूसा की हानि हुई;


## Psalms 106:33 (id: 219106033)

33क्योंकि उन्होंने उसकी आत्मा से बलवा किया, तब मूसा बिन सोचे बोल उठा।


## Psalms 106:34 (id: 219106034)

34जिन लोगों के विषय यहोवा ने उन्हें आज्ञा दी थी, उनको उन्होंने सत्यानाश न किया,


## Psalms 106:35 (id: 219106035)

35वरन् उन्हीं जातियों से हिलमिल गए और उनके व्यवहारों को सीख लिया;


## Psalms 106:36 (id: 219106036)

36और उनकी मूर्तियों की पूजा करने लगे, और वे उनके लिये फंदा बन गई।


## Psalms 106:37 (id: 219106037)

37वरन् उन्होंने अपने बेटे\-बेटियों को पिशाचों के लिये बलिदान किया;


## Psalms 106:38 (id: 219106038)

38और अपने निर्दोष बेटे\-बेटियों का लहू बहाया जिन्हें उन्होंने कनान की मूर्तियों पर बलि किया, इसलिए देश खून से अपवित्र हो गया।


## Psalms 106:39 (id: 219106039)

39और वे आप अपने कामों के द्वारा अशुद्ध हो गए, और अपने कार्यों के द्वारा व्यभिचारी भी बन गए।


## Psalms 106:40 (id: 219106040)

40तब यहोवा का क्रोध अपनी प्रजा पर भड़का, और उसको अपने निज भाग से घृणा आई;


## Psalms 106:41 (id: 219106041)

41तब उसने उनको अन्यजातियों के वश में कर दिया, और उनके बैरियों ने उन पर प्रभुता की।


## Psalms 106:42 (id: 219106042)

42उनके शत्रुओं ने उन पर अत्याचार किया, और वे उनके हाथों तले दब गए।


## Psalms 106:43 (id: 219106043)

43बारम्बार उसने उन्हें छुड़ाया, परन्तु वे उसके विरुद्ध बलवा करते गए, और अपने अधर्म के कारण दबते गए।


## Psalms 106:44 (id: 219106044)

44फिर भी जब जब उनका चिल्लाना उसके कान में पड़ा, तब\-तब उसने उनके संकट पर दृष्टि की!


## Psalms 106:45 (id: 219106045)

45और उनके हित अपनी वाचा को स्मरण करके अपनी अपार करुणा के अनुसार तरस खाया,


## Psalms 106:46 (id: 219106046)

46और जो उन्हें बन्दी करके ले गए थे उन सबसे उन पर दया कराई।


## Psalms 106:47 (id: 219106047)

47हे हमारे परमेश्वर यहोवा, हमारा उद्धार कर, और हमें अन्यजातियों में से इकट्ठा कर ले, कि हम तेरे पवित्र नाम का धन्यवाद करें, और तेरी स्तुति करते हुए तेरे विषय में बड़ाई करें।


## Psalms 106:48 (id: 219106048)

48इस्राएल का परमेश्वर यहोवा अनादिकाल से अनन्तकाल तक धन्य है! और सारी प्रजा कहे “आमीन!” यहोवा की स्तुति करो।


## Psalms 107:1 (id: 219107001)

1यहोवा का धन्यवाद करो, क्योंकि वह भला है; और उसकी करुणा सदा की है!


## Psalms 107:2 (id: 219107002)

2यहोवा के छुड़ाए हुए ऐसा ही कहें, जिन्हें उसने शत्रु के हाथ से दाम देकर छुड़ा लिया है,


## Psalms 107:3 (id: 219107003)

3और उन्हें देश\-देश से, पूरब\-पश्चिम, उत्तर और दक्षिण से इकट्ठा किया है।


## Psalms 107:4 (id: 219107004)

4वे जंगल में मरूभूमि के मार्ग पर भटकते फिरे, और कोई बसा हुआ नगर न पाया;


## Psalms 107:5 (id: 219107005)

5भूख और प्यास के मारे, वे विकल हो गए।


## Psalms 107:6 (id: 219107006)

6तब उन्होंने संकट में यहोवा की दुहाई दी, और उसने उनको सकेती से छुड़ाया;


## Psalms 107:7 (id: 219107007)

7और उनको ठीक मार्ग पर चलाया, ताकि वे बसने के लिये किसी नगर को जा पहुँचे।


## Psalms 107:8 (id: 219107008)

8लोग यहोवा की करुणा के कारण, और उन आश्चर्यकर्मों के कारण, जो वह मनुष्यों के लिये करता है, उसका धन्यवाद करें!


## Psalms 107:9 (id: 219107009)

9क्योंकि वह अभिलाषी जीव को सन्तुष्ट करता है, और भूखे को उत्तम पदार्थों से तृप्त करता है।


## Psalms 107:10 (id: 219107010)

10जो अंधियारे और मृत्यु की छाया में बैठे, और दुःख में पड़े और बेड़ियों से जकड़े हुए थे,


## Psalms 107:11 (id: 219107011)

11इसलिए कि वे परमेश्वर के वचनों के विरुद्ध चले, और परमप्रधान की सम्मति को तुच्छ जाना।


## Psalms 107:12 (id: 219107012)

12तब उसने उनको कष्ट के द्वारा दबाया; वे ठोकर खाकर गिर पड़े, और उनको कोई सहायक न मिला।


## Psalms 107:13 (id: 219107013)

13तब उन्होंने संकट में यहोवा की दुहाई दी, और उसने सकेती से उनका उद्धार किया;


## Psalms 107:14 (id: 219107014)

14उसने उनको अंधियारे और मृत्यु की छाया में से निकाल लिया; और उनके बन्धनों को तोड़ डाला।


## Psalms 107:15 (id: 219107015)

15लोग यहोवा की करुणा के कारण, और उन आश्चर्यकर्मों के कारण जो वह मनुष्यों के लिये करता है, उसका धन्यवाद करें!


## Psalms 107:16 (id: 219107016)

16क्योंकि उसने पीतल के फाटकों को तोड़ा, और लोहे के बेंड़ों को टुकड़े\-टुकड़े किया।


## Psalms 107:17 (id: 219107017)

17मूर्ख अपनी कुचाल, और अधर्म के कामों के कारण अति दुःखित होते हैं।


## Psalms 107:18 (id: 219107018)

18उनका जी सब भाँति के भोजन से मिचलाता है, और वे मृत्यु के फाटक तक पहुँचते हैं।


## Psalms 107:19 (id: 219107019)

19तब वे संकट में यहोवा की दुहाई देते हैं, और वह सकेती से उनका उद्धार करता है;


## Psalms 107:20 (id: 219107020)

20वह अपने वचन के द्वारा उनको चंगा करता और जिस गड्ढे में वे पड़े हैं, उससे निकालता है।


## Psalms 107:21 (id: 219107021)

21लोग यहोवा की करुणा के कारण और उन आश्चर्यकर्मों के कारण जो वह मनुष्यों के लिये करता है, उसका धन्यवाद करें!


## Psalms 107:22 (id: 219107022)

22और वे धन्यवाद\-बलि चढ़ाएँ, और जयजयकार करते हुए, उसके कामों का वर्णन करें।


## Psalms 107:23 (id: 219107023)

23जो लोग जहाजों में समुद्र पर चलते हैं, और महासागर पर होकर व्यापार करते हैं;


## Psalms 107:24 (id: 219107024)

24वे यहोवा के कामों को, और उन आश्चर्यकर्मों को जो वह गहरे समुद्र में करता है, देखते हैं।


## Psalms 107:25 (id: 219107025)

25क्योंकि वह आज्ञा देता है, तब प्रचण्ड वायु उठकर तरंगों को उठाती है।


## Psalms 107:26 (id: 219107026)

26वे आकाश तक चढ़ जाते, फिर गहराई में उतर आते हैं; और क्लेश के मारे उनके जी में जी नहीं रहता;


## Psalms 107:27 (id: 219107027)

27वे चक्कर खाते, और मतवालों की भाँति लड़खड़ाते हैं, और उनकी सारी बुद्धि मारी जाती है।


## Psalms 107:28 (id: 219107028)

28तब वे संकट में यहोवा की दुहाई देते हैं, और वह उनको सकेती से निकालता है।


## Psalms 107:29 (id: 219107029)

29वह आँधी को थाम देता है और तरंगें बैठ जाती हैं।


## Psalms 107:30 (id: 219107030)

30तब वे उनके बैठने से आनन्दित होते हैं, और वह उनको मन चाहे बन्दरगाह में पहुँचा देता है।


## Psalms 107:31 (id: 219107031)

31लोग यहोवा की करुणा के कारण, और उन आश्चर्यकर्मों के कारण जो वह मनुष्यों के लिये करता है, उसका धन्यवाद करें।


## Psalms 107:32 (id: 219107032)

32और सभा में उसको सराहें, और पुरनियों के बैठक में उसकी स्तुति करें।


## Psalms 107:33 (id: 219107033)

33वह नदियों को जंगल बना डालता है, और जल के सोतों को सूखी भूमि कर देता है।


## Psalms 107:34 (id: 219107034)

34वह फलवन्त भूमि को बंजर बनाता है, यह वहाँ के रहनेवालों की दुष्टता के कारण होता है।


## Psalms 107:35 (id: 219107035)

35वह जंगल को जल का ताल, और निर्जल देश को जल के सोते कर देता है।


## Psalms 107:36 (id: 219107036)

36और वहाँ वह भूखों को बसाता है, कि वे बसने के लिये नगर तैयार करें;


## Psalms 107:37 (id: 219107037)

37और खेती करें, और दाख की बारियाँ लगाएँ, और भाँति\-भाँति के फल उपजा लें।


## Psalms 107:38 (id: 219107038)

38और वह उनको ऐसी आशीष देता है कि वे बहुत बढ़ जाते हैं, और उनके पशुओं को भी वह घटने नहीं देता।


## Psalms 107:39 (id: 219107039)

39फिर विपत्ति और शोक के कारण, वे घटते और दब जाते हैं।


## Psalms 107:40 (id: 219107040)

40और वह हाकिमों को अपमान से लादकर मार्ग रहित जंगल में भटकाता है;


## Psalms 107:41 (id: 219107041)

41वह दरिद्रों को दुःख से छुड़ाकर ऊँचे पर रखता है, और उनको भेड़ों के झुण्ड के समान परिवार देता है।


## Psalms 107:42 (id: 219107042)

42सीधे लोग देखकर आनन्दित होते हैं; और सब कुटिल लोग अपने मुँह बन्द करते हैं।


## Psalms 107:43 (id: 219107043)

43जो कोई बुद्धिमान हो, वह इन बातों पर ध्यान करेगा; और यहोवा की करुणा के कामों पर ध्यान करेगा।


## Psalms 108:1 (id: 219108001)

1दाऊद का भजन; हे परमेश्वर, मेरा हृदय स्थिर है; मैं गाऊँगा, मैं अपनी आत्मा से भी भजन गाऊँगा।


## Psalms 108:2 (id: 219108002)

2हे सारंगी और वीणा जागो! मैं आप पौ फटते जाग उठूँगा


## Psalms 108:3 (id: 219108003)

3हे यहोवा, मैं देश\-देश के लोगों के मध्य में तेरा धन्यवाद करूँगा, और राज्य\-राज्य के लोगों के मध्य में तेरा भजन गाऊँगा।


## Psalms 108:4 (id: 219108004)

4क्योंकि तेरी करुणा आकाश से भी ऊँची है, और तेरी सच्चाई आकाशमण्डल तक है।


## Psalms 108:5 (id: 219108005)

5हे परमेश्वर, तू स्वर्ग के ऊपर हो! और तेरी महिमा सारी पृथ्वी के ऊपर हो!


## Psalms 108:6 (id: 219108006)

6इसलिए कि तेरे प्रिय छुड़ाए जाएँ, तू अपने दाहिने हाथ से बचा ले और हमारी विनती सुन ले!


## Psalms 108:7 (id: 219108007)

7परमेश्वर ने अपनी पवित्रता में होकर कहा है, “मैं प्रफुल्लित होकर शेकेम को बाँट लूँगा, और सुक्कोत की तराई को नपवाऊँगा।


## Psalms 108:8 (id: 219108008)

8गिलाद मेरा है, मनश्शे भी मेरा है; और एप्रैम मेरे सिर का टोप है; यहूदा मेरा राजदण्ड है।


## Psalms 108:9 (id: 219108009)

9मोआब मेरे धोने का पात्र है, मैं एदोम पर अपना जूता फेंकूँगा, पलिश्त पर मैं जयजयकार करूँगा।”


## Psalms 108:10 (id: 219108010)

10मुझे गढ़वाले नगर में कौन पहुँचाएगा? एदोम तक मेरी अगुआई किसने की हैं?


## Psalms 108:11 (id: 219108011)

11हे परमेश्वर, क्या तूने हमको त्याग नहीं दिया?, और हे परमेश्वर, तू हमारी सेना के आगे\-आगे नहीं चलता।


## Psalms 108:12 (id: 219108012)

12शत्रुओं के विरुद्ध हमारी सहायता कर, क्योंकि मनुष्य की सहायता व्यर्थ है!


## Psalms 108:13 (id: 219108013)

13परमेश्वर की सहायता से हम वीरता दिखाएँगे, हमारे शत्रुओं को वही रौंदेगा।


## Psalms 109:1 (id: 219109001)

1प्रधान बजानेवाले के लिये दाऊद का भजन; हे परमेश्वर तू, जिसकी मैं स्तुति करता हूँ, चुप न रह!


## Psalms 109:2 (id: 219109002)

2क्योंकि दुष्ट और कपटी मनुष्यों ने मेरे विरुद्ध मुँह खोला है, वे मेरे विषय में झूठ बोलते हैं।


## Psalms 109:3 (id: 219109003)

3उन्होंने बैर के वचनों से मुझे चारों ओर घेर लिया है, और व्यर्थ मुझसे लड़ते हैं।


## Psalms 109:4 (id: 219109004)

4मेरे प्रेम के बदले में वे मेरी चुगली करते हैं, परन्तु मैं तो प्रार्थना में लौलीन रहता हूँ।


## Psalms 109:5 (id: 219109005)

5उन्होंने भलाई के बदले में मुझसे बुराई की और मेरे प्रेम के बदले मुझसे बैर किया है।


## Psalms 109:6 (id: 219109006)

6तू उसको किसी दुष्ट के अधिकार में रख, और कोई विरोधी उसकी दाहिनी ओर खड़ा रहे।


## Psalms 109:7 (id: 219109007)

7जब उसका न्याय किया जाए, तब वह दोषी निकले, और उसकी प्रार्थना पाप गिनी जाए!


## Psalms 109:8 (id: 219109008)

8उसके दिन थोड़े हों, और उसके पद को दूसरा ले!


## Psalms 109:9 (id: 219109009)

9उसके बच्चे अनाथ हो जाएँ, और उसकी स्त्री विधवा हो जाए!


## Psalms 109:10 (id: 219109010)

10और उसके बच्चे मारे\-मारे फिरें, और भीख माँगा करे; उनको अपने उजड़े हुए घर से दूर जाकर टुकड़े माँगना पड़े!


## Psalms 109:11 (id: 219109011)

11महाजन फंदा लगाकर, उसका सर्वस्व ले ले; और परदेशी उसकी कमाई को लूट लें!


## Psalms 109:12 (id: 219109012)

12कोई न हो जो उस पर करुणा करता रहे, और उसके अनाथ बालकों पर कोई तरस न खाए!


## Psalms 109:13 (id: 219109013)

13उसका वंश नाश हो जाए, दूसरी पीढ़ी में उसका नाम मिट जाए!


## Psalms 109:14 (id: 219109014)

14उसके पितरों का अधर्म यहोवा को स्मरण रहे, और उसकी माता का पाप न मिटे!


## Psalms 109:15 (id: 219109015)

15वह निरन्तर यहोवा के सम्मुख रहे, वह उनका नाम पृथ्वी पर से मिटे!


## Psalms 109:16 (id: 219109016)

16क्योंकि वह दुष्ट, करुणा करना भूल गया वरन् दीन और दरिद्र को सताता था और मार डालने की इच्छा से खेदित मनवालों के पीछे पड़ा रहता था।


## Psalms 109:17 (id: 219109017)

17वह श्राप देने से प्रीति रखता था, और श्राप उस पर आ पड़ा; वह आशीर्वाद देने से प्रसन्न न होता था, इसलिए आशीर्वाद उससे दूर रहा।


## Psalms 109:18 (id: 219109018)

18वह श्राप देना वस्त्र के समान पहनता था, और वह उसके पेट में जल के समान और उसकी हड्डियों में तेल के समान समा गया।


## Psalms 109:19 (id: 219109019)

19वह उसके लिये ओढ़ने का काम दे, और फेंटे के समान उसकी कमर में नित्य कसा रहे।


## Psalms 109:20 (id: 219109020)

20यहोवा की ओर से मेरे विरोधियों को, और मेरे विरुद्ध बुरा कहनेवालों को यही बदला मिले!


## Psalms 109:21 (id: 219109021)

21परन्तु हे यहोवा प्रभु, तू अपने नाम के निमित्त मुझसे बर्ताव कर; तेरी करुणा तो बड़ी है, इसलिए तू मुझे छुटकारा दे!


## Psalms 109:22 (id: 219109022)

22क्योंकि मैं दीन और दरिद्र हूँ, और मेरा हृदय घायल हुआ है।


## Psalms 109:23 (id: 219109023)

23मैं ढलती हुई छाया के समान जाता रहा हूँ; मैं टिड्डी के समान उड़ा दिया गया हूँ।


## Psalms 109:24 (id: 219109024)

24उपवास करते\-करते मेरे घुटने निर्बल हो गए; और मुझ में चर्बी न रहने से मैं सूख गया हूँ।


## Psalms 109:25 (id: 219109025)

25मेरी तो उन लोगों से नामधराई होती है; जब वे मुझे देखते, तब सिर हिलाते हैं।


## Psalms 109:26 (id: 219109026)

26हे मेरे परमेश्वर यहोवा, मेरी सहायता कर! अपनी करुणा के अनुसार मेरा उद्धार कर!


## Psalms 109:27 (id: 219109027)

27जिससे वे जाने कि यह तेरा काम है, और हे यहोवा, तूने ही यह किया है!


## Psalms 109:28 (id: 219109028)

28वे मुझे कोसते तो रहें, परन्तु तू आशीष दे! वे तो उठते ही लज्जित हों, परन्तु तेरा दास आनन्दित हो!


## Psalms 109:29 (id: 219109029)

29मेरे विरोधियों को अनादररूपी वस्त्र पहनाया जाए, और वे अपनी लज्जा को कम्बल के समान ओढ़ें!


## Psalms 109:30 (id: 219109030)

30मैं यहोवा का बहुत धन्यवाद करूँगा, और बहुत लोगों के बीच में उसकी स्तुति करूँगा।


## Psalms 109:31 (id: 219109031)

31क्योंकि वह दरिद्र की दाहिनी ओर खड़ा रहेगा, कि उसको प्राणदण्ड देनेवालों से बचाए।


## Psalms 110:1 (id: 219110001)

1दाऊद का भजन; मेरे प्रभु से यहोवा की वाणी यह है, “तू मेरे दाहिने ओर बैठ, जब तक कि मैं तेरे शत्रुओं को तेरे चरणों की चौकी न कर दूँ।”


## Psalms 110:2 (id: 219110002)

2तेरे पराक्रम का राजदण्ड यहोवा सिय्योन से बढ़ाएगा। तू अपने शत्रुओं के बीच में शासन कर।


## Psalms 110:3 (id: 219110003)

3तेरी प्रजा के लोग तेरे पराक्रम के दिन स्वेच्छाबलि बनते हैं; तेरे जवान लोग पवित्रता से शोभायमान, और भोर के गर्भ से जन्मी हुई ओस के समान तेरे पास हैं।


## Psalms 110:4 (id: 219110004)

4यहोवा ने शपथ खाई और न पछताएगा, “तू मलिकिसिदक की रीति पर सर्वदा का याजक है।”


## Psalms 110:5 (id: 219110005)

5प्रभु तेरी दाहिनी ओर होकर अपने क्रोध के दिन राजाओं को चूर कर देगा।


## Psalms 110:6 (id: 219110006)

6वह जाति\-जाति में न्याय चुकाएगा, रणभूमि शवों से भर जाएगी; वह लम्बे चौड़े देशों के प्रधानों को चूर चूरकर देगा


## Psalms 110:7 (id: 219110007)

7वह मार्ग में चलता हुआ नदी का जल पीएगा और तब वह विजय के बाद अपने सिर को ऊँचा करेगा।


## Psalms 111:1 (id: 219111001)

1यहोवा की स्तुति करो। मैं सीधे लोगों की गोष्ठी में और मण्डली में भी सम्पूर्ण मन से यहोवा का धन्यवाद करूँगा।


## Psalms 111:2 (id: 219111002)

2यहोवा के काम बड़े हैं, जितने उनसे प्रसन्न रहते हैं, वे उन पर ध्यान लगाते हैं।


## Psalms 111:3 (id: 219111003)

3उसके काम वैभवशाली और ऐश्वर्यमय होते हैं, और उसका धर्म सदा तक बना रहेगा।


## Psalms 111:4 (id: 219111004)

4उसने अपने आश्चर्यकर्मों का स्मरण कराया है; यहोवा अनुग्रहकारी और दयावन्त है।


## Psalms 111:5 (id: 219111005)

5उसने अपने डरवैयों को आहार दिया है; वह अपनी वाचा को सदा तक स्मरण रखेगा।


## Psalms 111:6 (id: 219111006)

6उसने अपनी प्रजा को जाति\-जाति का भाग देने के लिये, अपने कामों का प्रताप दिखाया है।


## Psalms 111:7 (id: 219111007)

7सच्चाई और न्याय उसके हाथों के काम हैं; उसके सब उपदेश विश्वासयोग्य हैं,


## Psalms 111:8 (id: 219111008)

8वे सदा सर्वदा अटल रहेंगे, वे सच्चाई और सिधाई से किए हुए हैं।


## Psalms 111:9 (id: 219111009)

9उसने अपनी प्रजा का उद्धार किया है; उसने अपनी वाचा को सदा के लिये ठहराया है। उसका नाम पवित्र और भययोग्य है।


## Psalms 111:10 (id: 219111010)

10बुद्धि का मूल यहोवा का भय है; जितने उसकी आज्ञाओं को मानते हैं, उनकी समझ अच्छी होती है। उसकी स्तुति सदा बनी रहेगी।


## Psalms 112:1 (id: 219112001)

1यहोवा की स्तुति करो! क्या ही धन्य है वह पुरुष जो यहोवा का भय मानता है, और उसकी आज्ञाओं से अति प्रसन्न रहता है!


## Psalms 112:2 (id: 219112002)

2उसका वंश पृथ्वी पर पराक्रमी होगा; सीधे लोगों की सन्तान आशीष पाएगी।


## Psalms 112:3 (id: 219112003)

3उसके घर में धन\-सम्पत्ति रहती है; और उसका धर्म सदा बना रहेगा।


## Psalms 112:4 (id: 219112004)

4सीधे लोगों के लिये अंधकार के बीच में ज्योति उदय होती है; वह अनुग्रहकारी, दयावन्त और धर्मी होता है।


## Psalms 112:5 (id: 219112005)

5जो व्यक्ति अनुग्रह करता और उधार देता है, और ईमानदारी के साथ अपने काम करता है, उसका कल्याण होता है।


## Psalms 112:6 (id: 219112006)

6वह तो सदा तक अटल रहेगा; धर्मी का स्मरण सदा तक बना रहेगा।


## Psalms 112:7 (id: 219112007)

7वह बुरे समाचार से नहीं डरता; उसका हृदय यहोवा पर भरोसा रखने से स्थिर रहता है।


## Psalms 112:8 (id: 219112008)

8उसका हृदय सम्भला हुआ है, इसलिए वह न डरेगा, वरन् अपने शत्रुओं पर दृष्टि करके सन्तुष्ट होगा।


## Psalms 112:9 (id: 219112009)

9उसने उदारता से दरिद्रों को दान दिया, उसका धर्म सदा बना रहेगा; और उसका सींग आदर के साथ ऊँचा किया जाएगा।


## Psalms 112:10 (id: 219112010)

10दुष्ट इसे देखकर कुढ़ेगा; वह दाँत पीस\-पीसकर गल जाएगा; दुष्टों की लालसा पूरी न होगी।


## Psalms 113:1 (id: 219113001)

1यहोवा की स्तुति करो! हे यहोवा के दासों, स्तुति करो, यहोवा के नाम की स्तुति करो!


## Psalms 113:2 (id: 219113002)

2यहोवा का नाम अब से लेकर सर्वदा तक धन्य कहा जाएँ!


## Psalms 113:3 (id: 219113003)

3उदयाचल से लेकर अस्ताचल तक, यहोवा का नाम स्तुति के योग्य है।


## Psalms 113:4 (id: 219113004)

4यहोवा सारी जातियों के ऊपर महान है, और उसकी महिमा आकाश से भी ऊँची है।


## Psalms 113:5 (id: 219113005)

5हमारे परमेश्वर यहोवा के तुल्य कौन है? वह तो ऊँचे पर विराजमान है,


## Psalms 113:6 (id: 219113006)

6और आकाश और पृथ्वी पर, दृष्टि करने के लिये झुकता है।


## Psalms 113:7 (id: 219113007)

7वह कंगाल को मिट्टी पर से, और दरिद्र को घूरे पर से उठाकर ऊँचा करता है,


## Psalms 113:8 (id: 219113008)

8कि उसको प्रधानों के संग, अर्थात् अपनी प्रजा के प्रधानों के संग बैठाए।


## Psalms 113:9 (id: 219113009)

9वह बाँझ को घर में बाल\-बच्चों की आनन्द करनेवाली माता बनाता है। यहोवा की स्तुति करो!


## Psalms 114:1 (id: 219114001)

1जब इस्राएल ने मिस्र से, अर्थात् याकूब के घराने ने अन्य भाषावालों के मध्य से कूच किया,


## Psalms 114:2 (id: 219114002)

2तब यहूदा यहोवा का पवित्रस्थान और इस्राएल उसके राज्य के लोग हो गए।


## Psalms 114:3 (id: 219114003)

3समुद्र देखकर भागा, यरदन नदी उलटी बही।


## Psalms 114:4 (id: 219114004)

4पहाड़ मेढ़ों के समान उछलने लगे, और पहाड़ियाँ भेड़\-बकरियों के बच्चों के समान उछलने लगीं।


## Psalms 114:5 (id: 219114005)

5हे समुद्र, तुझे क्या हुआ, कि तू भागा? और हे यरदन तुझे क्या हुआ कि तू उलटी बही?


## Psalms 114:6 (id: 219114006)

6हे पहाड़ों, तुम्हें क्या हुआ, कि तुम भेड़ों के समान, और हे पहाड़ियों तुम्हें क्या हुआ, कि तुम भेड़\-बकरियों के बच्चों के समान उछलीं?


## Psalms 114:7 (id: 219114007)

7हे पृथ्वी प्रभु के सामने, हाँ, याकूब के परमेश्वर के सामने थरथरा।


## Psalms 114:8 (id: 219114008)

8वह चट्टान को जल का ताल, चकमक के पत्थर को जल का सोता बना डालता है।


## Psalms 115:1 (id: 219115001)

1हे यहोवा, हमारी नहीं, हमारी नहीं, वरन् अपने ही नाम की महिमा, अपनी करुणा और सच्चाई के निमित्त कर।


## Psalms 115:2 (id: 219115002)

2जाति\-जाति के लोग क्यों कहने पाएँ, “उनका परमेश्वर कहाँ रहा?”


## Psalms 115:3 (id: 219115003)

3हमारा परमेश्वर तो स्वर्ग में हैं; उसने जो चाहा वही किया है।


## Psalms 115:4 (id: 219115004)

4उन लोगों की मूरतें सोने चाँदी ही की तो हैं, वे मनुष्यों के हाथ की बनाई हुई हैं।


## Psalms 115:5 (id: 219115005)

5उनके मुँह तो रहता है परन्तु वे बोल नहीं सकती; उनके आँखें तो रहती हैं परन्तु वे देख नहीं सकती।


## Psalms 115:6 (id: 219115006)

6उनके कान तो रहते हैं, परन्तु वे सुन नहीं सकती; उनके नाक तो रहती हैं, परन्तु वे सूँघ नहीं सकती।


## Psalms 115:7 (id: 219115007)

7उनके हाथ तो रहते हैं, परन्तु वे स्पर्श नहीं कर सकती; उनके पाँव तो रहते हैं, परन्तु वे चल नहीं सकती; और उनके कण्ठ से कुछ भी शब्द नहीं निकाल सकती।


## Psalms 115:8 (id: 219115008)

8जैसी वे हैं वैसे ही उनके बनानेवाले हैं; और उन पर सब भरोसा रखनेवाले भी वैसे ही हो जाएँगे।


## Psalms 115:9 (id: 219115009)

9हे इस्राएल, यहोवा पर भरोसा रख! तेरा सहायक और ढाल वही है।


## Psalms 115:10 (id: 219115010)

10हे हारून के घराने, यहोवा पर भरोसा रख! तेरा सहायक और ढाल वही है।


## Psalms 115:11 (id: 219115011)

11हे यहोवा के डरवैयों, यहोवा पर भरोसा रखो! तुम्हारा सहायक और ढाल वही है।


## Psalms 115:12 (id: 219115012)

12यहोवा ने हमको स्मरण किया है; वह आशीष देगा; वह इस्राएल के घराने को आशीष देगा; वह हारून के घराने को आशीष देगा।


## Psalms 115:13 (id: 219115013)

13क्या छोटे क्या बड़े जितने यहोवा के डरवैये हैं, वह उन्हें आशीष देगा।


## Psalms 115:14 (id: 219115014)

14यहोवा तुम को और तुम्हारे वंश को भी अधिक बढ़ाता जाए।


## Psalms 115:15 (id: 219115015)

15यहोवा जो आकाश और पृथ्वी का कर्ता है, उसकी ओर से तुम आशीष पाए हो।


## Psalms 115:16 (id: 219115016)

16स्वर्ग तो यहोवा का है, परन्तु पृथ्वी उसने मनुष्यों को दी है।


## Psalms 115:17 (id: 219115017)

17मृतक जितने चुपचाप पड़े हैं, वे तो यहोवा की स्तुति नहीं कर सकते,


## Psalms 115:18 (id: 219115018)

18परन्तु हम लोग यहोवा को अब से लेकर सर्वदा तक धन्य कहते रहेंगे। यहोवा की स्तुति करो!


## Psalms 116:1 (id: 219116001)

1मैं प्रेम रखता हूँ, इसलिए कि यहोवा ने मेरे गिड़गिड़ाने को सुना है।


## Psalms 116:2 (id: 219116002)

2उसने जो मेरी ओर कान लगाया है, इसलिए मैं जीवन भर उसको पुकारा करूँगा।


## Psalms 116:3 (id: 219116003)

3मृत्यु की रस्सियाँ मेरे चारों ओर थीं; मैं अधोलोक की सकेती में पड़ा था; मुझे संकट और शोक भोगना पड़ा।


## Psalms 116:4 (id: 219116004)

4तब मैंने यहोवा से प्रार्थना की, “हे यहोवा, विनती सुनकर मेरे प्राण को बचा ले!”


## Psalms 116:5 (id: 219116005)

5यहोवा करुणामय और धर्मी है; और हमारा परमेश्वर दया करनेवाला है।


## Psalms 116:6 (id: 219116006)

6यहोवा भोलों की रक्षा करता है; जब मैं बलहीन हो गया था, उसने मेरा उद्धार किया।


## Psalms 116:7 (id: 219116007)

7हे मेरे प्राण, तू अपने विश्रामस्थान में लौट आ; क्योंकि यहोवा ने तेरा उपकार किया है।


## Psalms 116:8 (id: 219116008)

8तूने तो मेरे प्राण को मृत्यु से, मेरी आँख को आँसू बहाने से, और मेरे पाँव को ठोकर खाने से बचाया है।


## Psalms 116:9 (id: 219116009)

9मैं जीवित रहते हुए, अपने को यहोवा के सामने जानकर नित चलता रहूँगा।


## Psalms 116:10 (id: 219116010)

10मैंने जो ऐसा कहा है, इसे विश्वास की कसौटी पर कसकर कहा है, “मैं तो बहुत ही दुःखित हूँ;”


## Psalms 116:11 (id: 219116011)

11मैंने उतावली से कहा, “सब मनुष्य झूठें हैं।”


## Psalms 116:12 (id: 219116012)

12यहोवा ने मेरे जितने उपकार किए हैं, उनके बदले मैं उसको क्या दूँ?


## Psalms 116:13 (id: 219116013)

13मैं उद्धार का कटोरा उठाकर, यहोवा से प्रार्थना करूँगा,


## Psalms 116:14 (id: 219116014)

14मैं यहोवा के लिये अपनी मन्नतें, सभी की दृष्टि में प्रगट रूप में, उसकी सारी प्रजा के सामने पूरी करूँगा।


## Psalms 116:15 (id: 219116015)

15यहोवा के भक्तों की मृत्यु, उसकी दृष्टि में अनमोल है।


## Psalms 116:16 (id: 219116016)

16हे यहोवा, सुन, मैं तो तेरा दास हूँ; मैं तेरा दास, और तेरी दासी का पुत्र हूँ। तूने मेरे बन्धन खोल दिए हैं।


## Psalms 116:17 (id: 219116017)

17मैं तुझको धन्यवाद\-बलि चढ़ाऊँगा, और यहोवा से प्रार्थना करूँगा।


## Psalms 116:18 (id: 219116018)

18मैं यहोवा के लिये अपनी मन्नतें, प्रगट में उसकी सारी प्रजा के सामने


## Psalms 116:19 (id: 219116019)

19यहोवा के भवन के आँगनों में, हे यरूशलेम, तेरे भीतर पूरी करूँगा। यहोवा की स्तुति करो!


## Psalms 117:1 (id: 219117001)

1हे जाति\-जाति के सब लोगों, यहोवा की स्तुति करो! हे राज्य\-राज्य के सब लोगों, उसकी प्रशंसा करो!


## Psalms 117:2 (id: 219117002)

2क्योंकि उसकी करुणा हमारे ऊपर प्रबल हुई है; और यहोवा की सच्चाई सदा की है यहोवा की स्तुति करो!


## Psalms 118:1 (id: 219118001)

1यहोवा का धन्यवाद करो, क्योंकि वह भला है; और उसकी करुणा सदा की है!


## Psalms 118:2 (id: 219118002)

2इस्राएल कहे, उसकी करुणा सदा की है।


## Psalms 118:3 (id: 219118003)

3हारून का घराना कहे, उसकी करुणा सदा की है।


## Psalms 118:4 (id: 219118004)

4यहोवा के डरवैये कहे, उसकी करुणा सदा की है।


## Psalms 118:5 (id: 219118005)

5मैंने सकेती में परमेश्वर को पुकारा, परमेश्वर ने मेरी सुनकर, मुझे चौड़े स्थान में पहुँचाया।


## Psalms 118:6 (id: 219118006)

6यहोवा मेरी ओर है, मैं न डरूँगा। मनुष्य मेरा क्या कर सकता है?


## Psalms 118:7 (id: 219118007)

7यहोवा मेरी ओर मेरे सहायक है; मैं अपने बैरियों पर दृष्टि कर सन्तुष्ट होऊँगा।


## Psalms 118:8 (id: 219118008)

8यहोवा की शरण लेना, मनुष्य पर भरोसा रखने से उत्तम है।


## Psalms 118:9 (id: 219118009)

9यहोवा की शरण लेना, प्रधानों पर भी भरोसा रखने से उत्तम है।


## Psalms 118:10 (id: 219118010)

10सब जातियों ने मुझ को घेर लिया है; परन्तु यहोवा के नाम से मैं निश्चय उन्हें नाश कर डालूँगा।


## Psalms 118:11 (id: 219118011)

11उन्होंने मुझ को घेर लिया है, निःसन्देह, उन्होंने मुझे घेर लिया है; परन्तु यहोवा के नाम से मैं निश्चय उन्हें नाश कर डालूँगा।


## Psalms 118:12 (id: 219118012)

12उन्होंने मुझे मधुमक्खियों के समान घेर लिया है, परन्तु काँटों की आग के समान वे बुझ गए; यहोवा के नाम से मैं निश्चय उन्हें नाश कर डालूँगा!


## Psalms 118:13 (id: 219118013)

13तूने मुझे बड़ा धक्का दिया तो था, कि मैं गिर पड़ूँ, परन्तु यहोवा ने मेरी सहायता की।


## Psalms 118:14 (id: 219118014)

14परमेश्वर मेरा बल और भजन का विषय है; वह मेरा उद्धार ठहरा है।


## Psalms 118:15 (id: 219118015)

15धर्मियों के तम्बुओं में जयजयकार और उद्धार की ध्वनि हो रही है, यहोवा के दाहिने हाथ से पराक्रम का काम होता है,


## Psalms 118:16 (id: 219118016)

16यहोवा का दाहिना हाथ महान हुआ है, यहोवा के दाहिने हाथ से पराक्रम का काम होता है!


## Psalms 118:17 (id: 219118017)

17मैं न मरूँगा वरन् जीवित रहूँगा, और परमेश्वर के कामों का वर्णन करता रहूँगा।


## Psalms 118:18 (id: 219118018)

18परमेश्वर ने मेरी बड़ी ताड़ना तो की है परन्तु मुझे मृत्यु के वश में नहीं किया।


## Psalms 118:19 (id: 219118019)

19मेरे लिये धर्म के द्वार खोलो, मैं उनमें प्रवेश करके यहोवा का धन्यवाद करूँगा।


## Psalms 118:20 (id: 219118020)

20यहोवा का द्वार यही है, इससे धर्मी प्रवेश करने पाएँगे।


## Psalms 118:21 (id: 219118021)

21हे यहोवा, मैं तेरा धन्यवाद करूँगा, क्योंकि तूने मेरी सुन ली है, और मेरा उद्धार ठहर गया है।


## Psalms 118:22 (id: 219118022)

22राजमिस्त्रियों ने जिस पत्थर को निकम्मा ठहराया था वही कोने का सिरा हो गया है।


## Psalms 118:23 (id: 219118023)

23यह तो यहोवा की ओर से हुआ है, यह हमारी दृष्टि में अद्भुत है।


## Psalms 118:24 (id: 219118024)

24आज वह दिन है जो यहोवा ने बनाया है; हम इसमें मगन और आनन्दित हों।


## Psalms 118:25 (id: 219118025)

25हे यहोवा, विनती सुन, उद्धार कर! हे यहोवा, विनती सुन, सफलता दे!


## Psalms 118:26 (id: 219118026)

26धन्य है वह जो यहोवा के नाम से आता है! हमने तुम को यहोवा के घर से आशीर्वाद दिया है।


## Psalms 118:27 (id: 219118027)

27यहोवा परमेश्वर है, और उसने हमको प्रकाश दिया है। यज्ञपशु को वेदी के सींगों से रस्सियों से बाँधो!


## Psalms 118:28 (id: 219118028)

28हे यहोवा, तू मेरा परमेश्वर है, मैं तेरा धन्यवाद करूँगा; तू मेरा परमेश्वर है, मैं तुझको सराहूँगा।


## Psalms 118:29 (id: 219118029)

29यहोवा का धन्यवाद करो, क्योंकि वह भला है; और उसकी करुणा सदा बनी रहेगी!


## Psalms 119:1 (id: 219119001)

1आलेफ बेथ गिमेल दाल्थ हे वाव ज़ैन हेथ टेथ योध क़ाफ लामेध मीम नून सामेख ऐन पे सांदे क़ाफ़ रेश शीन ताव; क्या ही धन्य हैं वे जो चाल के खरे हैं, और यहोवा की व्यवस्था पर चलते हैं!


## Psalms 119:2 (id: 219119002)

2क्या ही धन्य हैं वे जो उसकी चितौनियों को मानते हैं, और पूर्ण मन से उसके पास आते हैं!


## Psalms 119:3 (id: 219119003)

3फिर वे कुटिलता का काम नहीं करते, वे उसके मार्गों में चलते हैं।


## Psalms 119:4 (id: 219119004)

4तूने अपने उपदेश इसलिए दिए हैं, कि हम उसे यत्न से माने।


## Psalms 119:5 (id: 219119005)

5भला होता कि तेरी विधियों को मानने के लिये मेरी चाल चलन दृढ़ हो जाए!


## Psalms 119:6 (id: 219119006)

6तब मैं तेरी सब आज्ञाओं की ओर चित्त लगाए रहूँगा, और मैं लज्जित न होऊँगा।


## Psalms 119:7 (id: 219119007)

7जब मैं तेरे धर्ममय नियमों को सीखूँगा, तब तेरा धन्यवाद सीधे मन से करूँगा।


## Psalms 119:8 (id: 219119008)

8मैं तेरी विधियों को मानूँगा: मुझे पूरी रीति से न तज!


## Psalms 119:9 (id: 219119009)

9जवान अपनी चाल को किस उपाय से शुद्ध रखे? तेरे वचन का पालन करने से।


## Psalms 119:10 (id: 219119010)

10मैं पूरे मन से तेरी खोज में लगा हूँ; मुझे तेरी आज्ञाओं की बाट से भटकने न दे!


## Psalms 119:11 (id: 219119011)

11मैंने तेरे वचन को अपने हृदय में रख छोड़ा है, कि तेरे विरुद्ध पाप न करूँ।


## Psalms 119:12 (id: 219119012)

12हे यहोवा, तू धन्य है; मुझे अपनी विधियाँ सिखा!


## Psalms 119:13 (id: 219119013)

13तेरे सब कहे हुए नियमों का वर्णन, मैंने अपने मुँह से किया है।


## Psalms 119:14 (id: 219119014)

14मैं तेरी चितौनियों के मार्ग से, मानो सब प्रकार के धन से हर्षित हुआ हूँ।


## Psalms 119:15 (id: 219119015)

15मैं तेरे उपदेशों पर ध्यान करूँगा, और तेरे मार्गों की ओर दृष्टि रखूँगा।


## Psalms 119:16 (id: 219119016)

16मैं तेरी विधियों से सुख पाऊँगा; और तेरे वचन को न भूलूँगा।


## Psalms 119:17 (id: 219119017)

17अपने दास का उपकार कर कि मैं जीवित रहूँ, और तेरे वचन पर चलता रहूँ।


## Psalms 119:18 (id: 219119018)

18मेरी आँखें खोल दे, कि मैं तेरी व्यवस्था की अद्भुत बातें देख सकूँ।


## Psalms 119:19 (id: 219119019)

19मैं तो पृथ्वी पर परदेशी हूँ; अपनी आज्ञाओं को मुझसे छिपाए न रख!


## Psalms 119:20 (id: 219119020)

20मेरा मन तेरे नियमों की अभिलाषा के कारण हर समय खेदित रहता है।


## Psalms 119:21 (id: 219119021)

21तूने अभिमानियों को, जो श्रापित हैं, घुड़का है, वे तेरी आज्ञाओं से भटके हुए हैं।


## Psalms 119:22 (id: 219119022)

22मेरी नामधराई और अपमान दूर कर, क्योंकि मैं तेरी चितौनियों को पकड़े हूँ।


## Psalms 119:23 (id: 219119023)

23हाकिम भी बैठे हुए आपस में मेरे विरुद्ध बातें करते थे, परन्तु तेरा दास तेरी विधियों पर ध्यान करता रहा।


## Psalms 119:24 (id: 219119024)

24तेरी चितौनियाँ मेरा सुखमूल और मेरे मंत्री हैं।


## Psalms 119:25 (id: 219119025)

25मैं धूल में पड़ा हूँ; तू अपने वचन के अनुसार मुझ को जिला!


## Psalms 119:26 (id: 219119026)

26मैंने अपनी चाल चलन का तुझ से वर्णन किया है और तूने मेरी बात मान ली है; तू मुझ को अपनी विधियाँ सिखा!


## Psalms 119:27 (id: 219119027)

27अपने उपदेशों का मार्ग मुझे समझा, तब मैं तेरे आश्चर्यकर्मों पर ध्यान करूँगा।


## Psalms 119:28 (id: 219119028)

28मेरा जीव उदासी के मारे गल चला है; तू अपने वचन के अनुसार मुझे सम्भाल!


## Psalms 119:29 (id: 219119029)

29मुझ को झूठ के मार्ग से दूर कर; और कृपा करके अपनी व्यवस्था मुझे दे।


## Psalms 119:30 (id: 219119030)

30मैंने सच्चाई का मार्ग चुन लिया है, तेरे नियमों की ओर मैं चित्त लगाए रहता हूँ।


## Psalms 119:31 (id: 219119031)

31मैं तेरी चितौनियों में लौलीन हूँ, हे यहोवा, मुझे लज्जित न होने दे!


## Psalms 119:32 (id: 219119032)

32जब तू मेरा हियाव बढ़ाएगा, तब मैं तेरी आज्ञाओं के मार्ग में दौड़ूँगा।


## Psalms 119:33 (id: 219119033)

33हे यहोवा, मुझे अपनी विधियों का मार्ग सिखा दे; तब मैं उसे अन्त तक पकड़े रहूँगा।


## Psalms 119:34 (id: 219119034)

34मुझे समझ दे, तब मैं तेरी व्यवस्था को पकड़े रहूँगा और पूर्ण मन से उस पर चलूँगा।


## Psalms 119:35 (id: 219119035)

35अपनी आज्ञाओं के पथ में मुझ को चला, क्योंकि मैं उसी से प्रसन्न हूँ।


## Psalms 119:36 (id: 219119036)

36मेरे मन को लोभ की ओर नहीं, अपनी चितौनियों ही की ओर फेर दे।


## Psalms 119:37 (id: 219119037)

37मेरी आँखों को व्यर्थ वस्तुओं की ओर से फेर दे; तू अपने मार्ग में मुझे जिला।


## Psalms 119:38 (id: 219119038)

38तेरा वादा जो तेरे भय माननेवालों के लिये है, उसको अपने दास के निमित्त भी पूरा कर।


## Psalms 119:39 (id: 219119039)

39जिस नामधराई से मैं डरता हूँ, उसे दूर कर; क्योंकि तेरे नियम उत्तम हैं।


## Psalms 119:40 (id: 219119040)

40देख, मैं तेरे उपदेशों का अभिलाषी हूँ; अपने धर्म के कारण मुझ को जिला।


## Psalms 119:41 (id: 219119041)

41हे यहोवा, तेरी करुणा और तेरा किया हुआ उद्धार, तेरे वादे के अनुसार, मुझ को भी मिले;


## Psalms 119:42 (id: 219119042)

42तब मैं अपनी नामधराई करनेवालों को कुछ उत्तर दे सकूँगा, क्योंकि मेरा भरोसा, तेरे वचन पर है।


## Psalms 119:43 (id: 219119043)

43मुझे अपने सत्य वचन कहने से न रोक क्योंकि मेरी आशा तेरे नियमों पर है।


## Psalms 119:44 (id: 219119044)

44तब मैं तेरी व्यवस्था पर लगातार, सदा सर्वदा चलता रहूँगा;


## Psalms 119:45 (id: 219119045)

45और मैं चौड़े स्थान में चला फिरा करूँगा, क्योंकि मैंने तेरे उपदेशों की सुधि रखी है।


## Psalms 119:46 (id: 219119046)

46और मैं तेरी चितौनियों की चर्चा राजाओं के सामने भी करूँगा, और लज्जित न होऊँगा;


## Psalms 119:47 (id: 219119047)

47क्योंकि मैं तेरी आज्ञाओं के कारण सुखी हूँ, और मैं उनसे प्रीति रखता हूँ।


## Psalms 119:48 (id: 219119048)

48मैं तेरी आज्ञाओं की ओर जिनमें मैं प्रीति रखता हूँ, हाथ फैलाऊँगा और तेरी विधियों पर ध्यान करूँगा।


## Psalms 119:49 (id: 219119049)

49जो वादा तूने अपने दास को दिया है, उसे स्मरण कर, क्योंकि तूने मुझे आशा दी है।


## Psalms 119:50 (id: 219119050)

50मेरे दुःख में मुझे शान्ति उसी से हुई है, क्योंकि तेरे वचन के द्वारा मैंने जीवन पाया है।


## Psalms 119:51 (id: 219119051)

51अहंकारियों ने मुझे अत्यन्त ठट्ठे में उड़ाया है, तो भी मैं तेरी व्यवस्था से नहीं हटा।


## Psalms 119:52 (id: 219119052)

52हे यहोवा, मैंने तेरे प्राचीन नियमों को स्मरण करके शान्ति पाई है।


## Psalms 119:53 (id: 219119053)

53जो दुष्ट तेरी व्यवस्था को छोड़े हुए हैं, उनके कारण मैं क्रोध से जलता हूँ।


## Psalms 119:54 (id: 219119054)

54जहाँ मैं परदेशी होकर रहता हूँ, वहाँ तेरी विधियाँ, मेरे गीत गाने का विषय बनी हैं।


## Psalms 119:55 (id: 219119055)

55हे यहोवा, मैंने रात को तेरा नाम स्मरण किया, और तेरी व्यवस्था पर चला हूँ।


## Psalms 119:56 (id: 219119056)

56यह मुझसे इस कारण हुआ, कि मैं तेरे उपदेशों को पकड़े हुए था।


## Psalms 119:57 (id: 219119057)

57यहोवा मेरा भाग है; मैंने तेरे वचनों के अनुसार चलने का निश्चय किया है।


## Psalms 119:58 (id: 219119058)

58मैंने पूरे मन से तुझे मनाया है; इसलिए अपने वादे के अनुसार मुझ पर दया कर।


## Psalms 119:59 (id: 219119059)

59मैंने अपनी चाल चलन को सोचा, और तेरी चितौनियों का मार्ग लिया।


## Psalms 119:60 (id: 219119060)

60मैंने तेरी आज्ञाओं के मानने में विलम्ब नहीं, फुर्ती की है।


## Psalms 119:61 (id: 219119061)

61मैं दुष्टों की रस्सियों से बन्ध गया हूँ, तो भी मैं तेरी व्यवस्था को नहीं भूला।


## Psalms 119:62 (id: 219119062)

62तेरे धर्ममय नियमों के कारण मैं आधी रात को तेरा धन्यवाद करने को उठूँगा।


## Psalms 119:63 (id: 219119063)

63जितने तेरा भय मानते और तेरे उपदेशों पर चलते हैं, उनका मैं संगी हूँ।


## Psalms 119:64 (id: 219119064)

64हे यहोवा, तेरी करुणा पृथ्वी में भरी हुई है; तू मुझे अपनी विधियाँ सिखा!


## Psalms 119:65 (id: 219119065)

65हे यहोवा, तूने अपने वचन के अनुसार अपने दास के संग भलाई की है।


## Psalms 119:66 (id: 219119066)

66मुझे भली विवेक\-शक्ति और समझ दे, क्योंकि मैंने तेरी आज्ञाओं का विश्वास किया है।


## Psalms 119:67 (id: 219119067)

67उससे पहले कि मैं दुःखित हुआ, मैं भटकता था; परन्तु अब मैं तेरे वचन को मानता हूँ।


## Psalms 119:68 (id: 219119068)

68तू भला है, और भला करता भी है; मुझे अपनी विधियाँ सिखा।


## Psalms 119:69 (id: 219119069)

69अभिमानियों ने तो मेरे विरुद्ध झूठ बात गढ़ी है, परन्तु मैं तेरे उपदेशों को पूरे मन से पकड़े रहूँगा।


## Psalms 119:70 (id: 219119070)

70उनका मन मोटा हो गया है, परन्तु मैं तेरी व्यवस्था के कारण सुखी हूँ।


## Psalms 119:71 (id: 219119071)

71मुझे जो दुःख हुआ वह मेरे लिये भला ही हुआ है, जिससे मैं तेरी विधियों को सीख सकूँ।


## Psalms 119:72 (id: 219119072)

72तेरी दी हुई व्यवस्था मेरे लिये हजारों रुपयों और मुहरों से भी उत्तम है।


## Psalms 119:73 (id: 219119073)

73तेरे हाथों से मैं बनाया और रचा गया हूँ; मुझे समझ दे कि मैं तेरी आज्ञाओं को सीखूँ।


## Psalms 119:74 (id: 219119074)

74तेरे डरवैये मुझे देखकर आनन्दित होंगे, क्योंकि मैंने तेरे वचन पर आशा लगाई है।


## Psalms 119:75 (id: 219119075)

75हे यहोवा, मैं जान गया कि तेरे नियम धर्ममय हैं, और तूने अपने सच्चाई के अनुसार मुझे दुःख दिया है।


## Psalms 119:76 (id: 219119076)

76मुझे अपनी करुणा से शान्ति दे, क्योंकि तूने अपने दास को ऐसा ही वादा दिया है।


## Psalms 119:77 (id: 219119077)

77तेरी दया मुझ पर हो, तब मैं जीवित रहूँगा; क्योंकि मैं तेरी व्यवस्था से सुखी हूँ।


## Psalms 119:78 (id: 219119078)

78अहंकारी लज्जित किए जाए, क्योंकि उन्होंने मुझे झूठ के द्वारा गिरा दिया है; परन्तु मैं तेरे उपदेशों पर ध्यान करूँगा।


## Psalms 119:79 (id: 219119079)

79जो तेरा भय मानते हैं, वह मेरी ओर फिरें, तब वे तेरी चितौनियों को समझ लेंगे।


## Psalms 119:80 (id: 219119080)

80मेरा मन तेरी विधियों के मानने में सिद्ध हो, ऐसा न हो कि मुझे लज्जित होना पड़े।


## Psalms 119:81 (id: 219119081)

81मेरा प्राण तेरे उद्धार के लिये बैचेन है; परन्तु मुझे तेरे वचन पर आशा रहती है।


## Psalms 119:82 (id: 219119082)

82मेरी आँखें तेरे वादे के पूरे होने की बाट जोहते\-जोहते धुंधली पड़ गईं है; और मैं कहता हूँ कि तू मुझे कब शान्ति देगा?


## Psalms 119:83 (id: 219119083)

83क्योंकि मैं धुएँ में की कुप्पी के समान हो गया हूँ, तो भी तेरी विधियों को नहीं भूला।


## Psalms 119:84 (id: 219119084)

84तेरे दास के कितने दिन रह गए हैं? तू मेरे पीछे पड़े हुओं को दण्ड कब देगा?


## Psalms 119:85 (id: 219119085)

85अहंकारी जो तेरी व्यवस्था के अनुसार नहीं चलते, उन्होंने मेरे लिये गड्ढे खोदे हैं।


## Psalms 119:86 (id: 219119086)

86तेरी सब आज्ञाएँ विश्वासयोग्य हैं; वे लोग झूठ बोलते हुए मेरे पीछे पड़े हैं; तू मेरी सहायता कर!


## Psalms 119:87 (id: 219119087)

87वे मुझ को पृथ्वी पर से मिटा डालने ही पर थे, परन्तु मैंने तेरे उपदेशों को नहीं छोड़ा।


## Psalms 119:88 (id: 219119088)

88अपनी करुणा के अनुसार मुझ को जिला, तब मैं तेरी दी हुई चितौनी को मानूँगा।


## Psalms 119:89 (id: 219119089)

89हे यहोवा, तेरा वचन, आकाश में सदा तक स्थिर रहता है।


## Psalms 119:90 (id: 219119090)

90तेरी सच्चाई पीढ़ी से पीढ़ी तक बनी रहती है; तूने पृथ्वी को स्थिर किया, इसलिए वह बनी है।


## Psalms 119:91 (id: 219119091)

91वे आज के दिन तक तेरे नियमों के अनुसार ठहरे हैं; क्योंकि सारी सृष्टि तेरे अधीन है।


## Psalms 119:92 (id: 219119092)

92यदि मैं तेरी व्यवस्था से सुखी न होता, तो मैं दुःख के समय नाश हो जाता।


## Psalms 119:93 (id: 219119093)

93मैं तेरे उपदेशों को कभी न भूलूँगा; क्योंकि उन्हीं के द्वारा तूने मुझे जिलाया है।


## Psalms 119:94 (id: 219119094)

94मैं तेरा ही हूँ, तू मेरा उद्धार कर; क्योंकि मैं तेरे उपदेशों की सुधि रखता हूँ।


## Psalms 119:95 (id: 219119095)

95दुष्ट मेरा नाश करने के लिये मेरी घात में लगे हैं; परन्तु मैं तेरी चितौनियों पर ध्यान करता हूँ।


## Psalms 119:96 (id: 219119096)

96मैंने देखा है कि प्रत्येक पूर्णता की सीमा होती है, परन्तु तेरी आज्ञा का विस्तार बड़ा और सीमा से परे है।


## Psalms 119:97 (id: 219119097)

97आहा! मैं तेरी व्यवस्था में कैसी प्रीति रखता हूँ! दिन भर मेरा ध्यान उसी पर लगा रहता है।


## Psalms 119:98 (id: 219119098)

98तू अपनी आज्ञाओं के द्वारा मुझे अपने शत्रुओं से अधिक बुद्धिमान करता है, क्योंकि वे सदा मेरे मन में रहती हैं।


## Psalms 119:99 (id: 219119099)

99मैं अपने सब शिक्षकों से भी अधिक समझ रखता हूँ, क्योंकि मेरा ध्यान तेरी चितौनियों पर लगा है।


## Psalms 119:100 (id: 219119100)

100मैं पुरनियों से भी समझदार हूँ, क्योंकि मैं तेरे उपदेशों को पकड़े हुए हूँ।


## Psalms 119:101 (id: 219119101)

101मैंने अपने पाँवों को हर एक बुरे रास्ते से रोक रखा है, जिससे मैं तेरे वचन के अनुसार चलूँ।


## Psalms 119:102 (id: 219119102)

102मैं तेरे नियमों से नहीं हटा, क्योंकि तू ही ने मुझे शिक्षा दी है।


## Psalms 119:103 (id: 219119103)

103तेरे वचन मुझ को कैसे मीठे लगते हैं, वे मेरे मुँह में मधु से भी मीठे हैं!


## Psalms 119:104 (id: 219119104)

104तेरे उपदेशों के कारण मैं समझदार हो जाता हूँ, इसलिए मैं सब मिथ्या मार्गों से बैर रखता हूँ।


## Psalms 119:105 (id: 219119105)

105तेरा वचन मेरे पाँव के लिये दीपक, और मेरे मार्ग के लिये उजियाला है।


## Psalms 119:106 (id: 219119106)

106मैंने शपथ खाई, और ठान लिया है कि मैं तेरे धर्ममय नियमों के अनुसार चलूँगा।


## Psalms 119:107 (id: 219119107)

107मैं अत्यन्त दुःख में पड़ा हूँ; हे यहोवा, अपने वादे के अनुसार मुझे जिला।


## Psalms 119:108 (id: 219119108)

108हे यहोवा, मेरे वचनों को स्वेच्छाबलि जानकर ग्रहण कर, और अपने नियमों को मुझे सिखा।


## Psalms 119:109 (id: 219119109)

109मेरा प्राण निरन्तर मेरी हथेली पर रहता है, तो भी मैं तेरी व्यवस्था को भूल नहीं गया।


## Psalms 119:110 (id: 219119110)

110दुष्टों ने मेरे लिये फंदा लगाया है, परन्तु मैं तेरे उपदेशों के मार्ग से नहीं भटका।


## Psalms 119:111 (id: 219119111)

111मैंने तेरी चितौनियों को सदा के लिये अपना निज भागकर लिया है, क्योंकि वे मेरे हृदय के हर्ष का कारण है।


## Psalms 119:112 (id: 219119112)

112मैंने अपने मन को इस बात पर लगाया है, कि अन्त तक तेरी विधियों पर सदा चलता रहूँ।


## Psalms 119:113 (id: 219119113)

113मैं दुचित्तों से तो बैर रखता हूँ, परन्तु तेरी व्यवस्था से प्रीति रखता हूँ।


## Psalms 119:114 (id: 219119114)

114तू मेरी आड़ और ढाल है; मेरी आशा तेरे वचन पर है।


## Psalms 119:115 (id: 219119115)

115हे कुकर्मियों, मुझसे दूर हो जाओ, कि मैं अपने परमेश्वर की आज्ञाओं को पकड़े रहूँ!


## Psalms 119:116 (id: 219119116)

116हे यहोवा, अपने वचन के अनुसार मुझे सम्भाल, कि मैं जीवित रहूँ, और मेरी आशा को न तोड़!


## Psalms 119:117 (id: 219119117)

117मुझे थामे रख, तब मैं बचा रहूँगा, और निरन्तर तेरी विधियों की ओर चित्त लगाए रहूँगा!


## Psalms 119:118 (id: 219119118)

118जितने तेरी विधियों के मार्ग से भटक जाते हैं, उन सब को तू तुच्छ जानता है, क्योंकि उनकी चतुराई झूठ है।


## Psalms 119:119 (id: 219119119)

119तूने पृथ्वी के सब दुष्टों को धातु के मैल के समान दूर किया है; इस कारण मैं तेरी चितौनियों से प्रीति रखता हूँ।


## Psalms 119:120 (id: 219119120)

120तेरे भय से मेरा शरीर काँप उठता है, और मैं तेरे नियमों से डरता हूँ।


## Psalms 119:121 (id: 219119121)

121मैंने तो न्याय और धर्म का काम किया है; तू मुझे अत्याचार करनेवालों के हाथ में न छोड़।


## Psalms 119:122 (id: 219119122)

122अपने दास की भलाई के लिये जामिन हो, ताकि अहंकारी मुझ पर अत्याचार न करने पाएँ।


## Psalms 119:123 (id: 219119123)

123मेरी आँखें तुझ से उद्धार पाने, और तेरे धर्ममय वचन के पूरे होने की बाट जोहते\-जोहते धुँधली पड़ गई हैं।


## Psalms 119:124 (id: 219119124)

124अपने दास के संग अपनी करुणा के अनुसार बर्ताव कर, और अपनी विधियाँ मुझे सिखा।


## Psalms 119:125 (id: 219119125)

125मैं तेरा दास हूँ, तू मुझे समझ दे कि मैं तेरी चितौनियों को समझूँ।


## Psalms 119:126 (id: 219119126)

126वह समय आया है, कि यहोवा काम करे, क्योंकि लोगों ने तेरी व्यवस्था को तोड़ दिया है।


## Psalms 119:127 (id: 219119127)

127इस कारण मैं तेरी आज्ञाओं को सोने से वरन् कुन्दन से भी अधिक प्रिय मानता हूँ।


## Psalms 119:128 (id: 219119128)

128इसी कारण मैं तेरे सब उपदेशों को सब विषयों में ठीक जानता हूँ; और सब मिथ्या मार्गों से बैर रखता हूँ।


## Psalms 119:129 (id: 219119129)

129तेरी चितौनियाँ अद्भुत हैं, इस कारण मैं उन्हें अपने जी से पकड़े हुए हूँ।


## Psalms 119:130 (id: 219119130)

130तेरी बातों के खुलने से प्रकाश होता है; उससे निर्बुद्धि लोग समझ प्राप्त करते हैं।


## Psalms 119:131 (id: 219119131)

131मैं मुँह खोलकर हाँफने लगा, क्योंकि मैं तेरी आज्ञाओं का प्यासा था।


## Psalms 119:132 (id: 219119132)

132जैसी तेरी रीति अपने नाम के प्रीति रखनेवालों से है, वैसे ही मेरी ओर भी फिरकर मुझ पर दया कर।


## Psalms 119:133 (id: 219119133)

133मेरे पैरों को अपने वचन के मार्ग पर स्थिर कर, और किसी अनर्थ बात को मुझ पर प्रभुता न करने दे।


## Psalms 119:134 (id: 219119134)

134मुझे मनुष्यों के अत्याचार से छुड़ा ले, तब मैं तेरे उपदेशों को मानूँगा।


## Psalms 119:135 (id: 219119135)

135अपने दास पर अपने मुख का प्रकाश चमका दे, और अपनी विधियाँ मुझे सिखा।


## Psalms 119:136 (id: 219119136)

136मेरी आँखों से आँसुओं की धारा बहती रहती है, क्योंकि लोग तेरी व्यवस्था को नहीं मानते।


## Psalms 119:137 (id: 219119137)

137हे यहोवा तू धर्मी है, और तेरे नियम सीधे हैं।


## Psalms 119:138 (id: 219119138)

138तूने अपनी चितौनियों को धर्म और पूरी सत्यता से कहा है।


## Psalms 119:139 (id: 219119139)

139मैं तेरी धुन में भस्म हो रहा हूँ, क्योंकि मेरे सतानेवाले तेरे वचनों को भूल गए हैं।


## Psalms 119:140 (id: 219119140)

140तेरा वचन पूरी रीति से ताया हुआ है, इसलिए तेरा दास उसमें प्रीति रखता है।


## Psalms 119:141 (id: 219119141)

141मैं छोटा और तुच्छ हूँ, तो भी मैं तेरे उपदेशों को नहीं भूलता।


## Psalms 119:142 (id: 219119142)

142तेरा धर्म सदा का धर्म है, और तेरी व्यवस्था सत्य है।


## Psalms 119:143 (id: 219119143)

143मैं संकट और सकेती में फँसा हूँ, परन्तु मैं तेरी आज्ञाओं से सुखी हूँ।


## Psalms 119:144 (id: 219119144)

144तेरी चितौनियाँ सदा धर्ममय हैं; तू मुझ को समझ दे कि मैं जीवित रहूँ।


## Psalms 119:145 (id: 219119145)

145मैंने सारे मन से प्रार्थना की है, हे यहोवा मेरी सुन! मैं तेरी विधियों को पकड़े रहूँगा।


## Psalms 119:146 (id: 219119146)

146मैंने तुझ से प्रार्थना की है, तू मेरा उद्धार कर, और मैं तेरी चितौनियों को माना करूँगा।


## Psalms 119:147 (id: 219119147)

147मैंने पौ फटने से पहले दुहाई दी; मेरी आशा तेरे वचनों पर थी।


## Psalms 119:148 (id: 219119148)

148मेरी आँखें रात के एक\-एक पहर से पहले खुल गईं, कि मैं तेरे वचन पर ध्यान करूँ।


## Psalms 119:149 (id: 219119149)

149अपनी करुणा के अनुसार मेरी सुन ले; हे यहोवा, अपनी नियमों के रीति अनुसार मुझे जीवित कर।


## Psalms 119:150 (id: 219119150)

150जो दुष्टता की धुन में हैं, वे निकट आ गए हैं; वे तेरी व्यवस्था से दूर हैं।


## Psalms 119:151 (id: 219119151)

151हे यहोवा, तू निकट है, और तेरी सब आज्ञाएँ सत्य हैं।


## Psalms 119:152 (id: 219119152)

152बहुत काल से मैं तेरी चितौनियों को जानता हूँ, कि तूने उनकी नींव सदा के लिये डाली है।


## Psalms 119:153 (id: 219119153)

153मेरे दुःख को देखकर मुझे छुड़ा ले, क्योंकि मैं तेरी व्यवस्था को भूल नहीं गया।


## Psalms 119:154 (id: 219119154)

154मेरा मुकद्दमा लड़, और मुझे छुड़ा ले; अपने वादे के अनुसार मुझ को जिला।


## Psalms 119:155 (id: 219119155)

155दुष्टों को उद्धार मिलना कठिन है, क्योंकि वे तेरी विधियों की सुधि नहीं रखते।


## Psalms 119:156 (id: 219119156)

156हे यहोवा, तेरी दया तो बड़ी है; इसलिए अपने नियमों के अनुसार मुझे जिला।


## Psalms 119:157 (id: 219119157)

157मेरा पीछा करनेवाले और मेरे सतानेवाले बहुत हैं, परन्तु मैं तेरी चितौनियों से नहीं हटता।


## Psalms 119:158 (id: 219119158)

158मैं विश्वासघातियों को देखकर घृणा करता हूँ; क्योंकि वे तेरे वचन को नहीं मानते।


## Psalms 119:159 (id: 219119159)

159देख, मैं तेरे उपदेशों से कैसी प्रीति रखता हूँ! हे यहोवा, अपनी करुणा के अनुसार मुझ को जिला।


## Psalms 119:160 (id: 219119160)

160तेरा सारा वचन सत्य ही है; और तेरा एक\-एक धर्ममय नियम सदाकाल तक अटल है।


## Psalms 119:161 (id: 219119161)

161हाकिम व्यर्थ मेरे पीछे पड़े हैं, परन्तु मेरा हृदय तेरे वचनों का भय मानता है।


## Psalms 119:162 (id: 219119162)

162जैसे कोई बड़ी लूट पाकर हर्षित होता है, वैसे ही मैं तेरे वचन के कारण हर्षित हूँ।


## Psalms 119:163 (id: 219119163)

163झूठ से तो मैं बैर और घृणा रखता हूँ, परन्तु तेरी व्यवस्था से प्रीति रखता हूँ।


## Psalms 119:164 (id: 219119164)

164तेरे धर्ममय नियमों के कारण मैं प्रतिदिन सात बार तेरी स्तुति करता हूँ।


## Psalms 119:165 (id: 219119165)

165तेरी व्यवस्था से प्रीति रखनेवालों को बड़ी शान्ति होती है; और उनको कुछ ठोकर नहीं लगती।


## Psalms 119:166 (id: 219119166)

166हे यहोवा, मैं तुझ से उद्धार पाने की आशा रखता हूँ; और तेरी आज्ञाओं पर चलता आया हूँ।


## Psalms 119:167 (id: 219119167)

167मैं तेरी चितौनियों को जी से मानता हूँ, और उनसे बहुत प्रीति रखता आया हूँ।


## Psalms 119:168 (id: 219119168)

168मैं तेरे उपदेशों और चितौनियों को मानता आया हूँ, क्योंकि मेरी सारी चाल चलन तेरे सम्मुख प्रगट है।


## Psalms 119:169 (id: 219119169)

169हे यहोवा, मेरी दुहाई तुझ तक पहुँचे; तू अपने वचन के अनुसार मुझे समझ दे!


## Psalms 119:170 (id: 219119170)

170मेरा गिड़गिड़ाना तुझ तक पहुँचे; तू अपने वचन के अनुसार मुझे छुड़ा ले।


## Psalms 119:171 (id: 219119171)

171मेरे मुँह से स्तुति निकला करे, क्योंकि तू मुझे अपनी विधियाँ सिखाता है।


## Psalms 119:172 (id: 219119172)

172मैं तेरे वचन का गीत गाऊँगा, क्योंकि तेरी सब आज्ञाएँ धर्ममय हैं।


## Psalms 119:173 (id: 219119173)

173तेरा हाथ मेरी सहायता करने को तैयार रहता है, क्योंकि मैंने तेरे उपदेशों को अपनाया है।


## Psalms 119:174 (id: 219119174)

174हे यहोवा, मैं तुझ से उद्धार पाने की अभिलाषा करता हूँ, मैं तेरी व्यवस्था से सुखी हूँ।


## Psalms 119:175 (id: 219119175)

175मुझे जिला, और मैं तेरी स्तुति करूँगा, तेरे नियमों से मेरी सहायता हो।


## Psalms 119:176 (id: 219119176)

176मैं खोई हुई भेड़ के समान भटका हूँ; तू अपने दास को ढूँढ़ ले, क्योंकि मैं तेरी आज्ञाओं को भूल नहीं गया।


## Psalms 120:1 (id: 219120001)

1यात्रा का गीत; संकट के समय मैंने यहोवा को पुकारा, और उसने मेरी सुन ली।


## Psalms 120:2 (id: 219120002)

2हे यहोवा, झूठ बोलनेवाले मुँह से और छली जीभ से मेरी रक्षा कर।


## Psalms 120:3 (id: 219120003)

3हे छली जीभ, तुझको क्या मिले? और तेरे साथ और क्या अधिक किया जाए?


## Psalms 120:4 (id: 219120004)

4वीर के नोकीले तीर और झाऊ के अंगारे!


## Psalms 120:5 (id: 219120005)

5हाय, हाय, क्योंकि मुझे मेशेक में परदेशी होकर रहना पड़ा और केदार के तम्बुओं में बसना पड़ा है!


## Psalms 120:6 (id: 219120006)

6बहुत समय से मुझ को मेल के बैरियों के साथ बसना पड़ा है।


## Psalms 120:7 (id: 219120007)

7मैं तो मेल चाहता हूँ; परन्तु मेरे बोलते ही, वे लड़ना चाहते हैं!


## Psalms 121:1 (id: 219121001)

1यात्रा का गीत; मैं अपनी आँखें पर्वतों की ओर उठाऊँगा। मुझे सहायता कहाँ से मिलेगी?


## Psalms 121:2 (id: 219121002)

2मुझे सहायता यहोवा की ओर से मिलती है, जो आकाश और पृथ्वी का कर्ता है।


## Psalms 121:3 (id: 219121003)

3वह तेरे पाँव को टलने न देगा, तेरा रक्षक कभी न ऊँघेगा।


## Psalms 121:4 (id: 219121004)

4सुन, इस्राएल का रक्षक, न ऊँघेगा और न सोएगा।


## Psalms 121:5 (id: 219121005)

5यहोवा तेरा रक्षक है; यहोवा तेरी दाहिनी ओर तेरी आड़ है।


## Psalms 121:6 (id: 219121006)

6न तो दिन को धूप से, और न रात को चाँदनी से तेरी कुछ हानि होगी।


## Psalms 121:7 (id: 219121007)

7यहोवा सारी विपत्ति से तेरी रक्षा करेगा; वह तेरे प्राण की रक्षा करेगा।


## Psalms 121:8 (id: 219121008)

8यहोवा तेरे आने\-जाने में तेरी रक्षा अब से लेकर सदा तक करता रहेगा।


## Psalms 122:1 (id: 219122001)

1दाऊद की यात्रा का गीत; जब लोगों ने मुझसे कहा, “आओ, हम यहोवा के भवन को चलें,” तब मैं आनन्दित हुआ।


## Psalms 122:2 (id: 219122002)

2हे यरूशलेम, तेरे फाटकों के भीतर, हम खड़े हो गए हैं!


## Psalms 122:3 (id: 219122003)

3हे यरूशलेम, तू ऐसे नगर के समान बना है, जिसके घर एक दूसरे से मिले हुए हैं।


## Psalms 122:4 (id: 219122004)

4वहाँ यहोवा के गोत्र\-गोत्र के लोग यहोवा के नाम का धन्यवाद करने को जाते हैं; यह इस्राएल के लिये साक्षी है।


## Psalms 122:5 (id: 219122005)

5वहाँ तो न्याय के सिंहासन, दाऊद के घराने के लिये रखे हुए हैं।


## Psalms 122:6 (id: 219122006)

6यरूशलेम की शान्ति का वरदान माँगो, तेरे प्रेमी कुशल से रहें!


## Psalms 122:7 (id: 219122007)

7तेरी शहरपनाह के भीतर शान्ति, और तेरे महलों में कुशल होवे!


## Psalms 122:8 (id: 219122008)

8अपने भाइयों और संगियों के निमित्त, मैं कहूँगा कि तुझ में शान्ति होवे!


## Psalms 122:9 (id: 219122009)

9अपने परमेश्वर यहोवा के भवन के निमित्त, मैं तेरी भलाई का यत्न करूँगा।


## Psalms 123:1 (id: 219123001)

1यात्रा का गीत; हे स्वर्ग में विराजमान मैं अपनी आँखें तेरी ओर उठाता हूँ!


## Psalms 123:2 (id: 219123002)

2देख, जैसे दासों की आँखें अपने स्वामियों के हाथ की ओर, और जैसे दासियों की आँखें अपनी स्वामिनी के हाथ की ओर लगी रहती है, वैसे ही हमारी आँखें हमारे परमेश्वर यहोवा की ओर उस समय तक लगी रहेंगी, जब तक वह हम पर दया न करे।


## Psalms 123:3 (id: 219123003)

3हम पर दया कर, हे यहोवा, हम पर कृपा कर, क्योंकि हम अपमान से बहुत ही भर गए हैं।


## Psalms 123:4 (id: 219123004)

4हमारा जीव सुखी लोगों के उपहास से, और अहंकारियों के अपमान से बहुत ही भर गया है।


## Psalms 124:1 (id: 219124001)

1दाऊद की यात्रा का गीत; इस्राएल यह कहे, कि यदि हमारी ओर यहोवा न होता,


## Psalms 124:2 (id: 219124002)

2यदि यहोवा उस समय हमारी ओर न होता जब मनुष्यों ने हम पर चढ़ाई की,


## Psalms 124:3 (id: 219124003)

3तो वे हमको उसी समय जीवित निगल जाते, जब उनका क्रोध हम पर भड़का था,


## Psalms 124:4 (id: 219124004)

4हम उसी समय जल में डूब जाते और धारा में बह जाते;


## Psalms 124:5 (id: 219124005)

5उमड़ते जल में हम उसी समय ही बह जाते।


## Psalms 124:6 (id: 219124006)

6धन्य है यहोवा, जिसने हमको उनके दाँतों तले जाने न दिया!


## Psalms 124:7 (id: 219124007)

7हमारा जीव पक्षी के समान चिड़ीमार के जाल से छूट गया; जाल फट गया और हम बच निकले!


## Psalms 124:8 (id: 219124008)

8यहोवा जो आकाश और पृथ्वी का कर्ता है, हमारी सहायता उसी के नाम से होती है।


## Psalms 125:1 (id: 219125001)

1दाऊद की यात्रा का गीत; जो यहोवा पर भरोसा रखते हैं, वे सिय्योन पर्वत के समान हैं, जो टलता नहीं, वरन् सदा बना रहता है।


## Psalms 125:2 (id: 219125002)

2जिस प्रकार यरूशलेम के चारों ओर पहाड़ हैं, उसी प्रकार यहोवा अपनी प्रजा के चारों ओर अब से लेकर सर्वदा तक बना रहेगा।


## Psalms 125:3 (id: 219125003)

3दुष्टों का राजदण्ड धर्मियों के भाग पर बना न रहेगा, ऐसा न हो कि धर्मी अपने हाथ कुटिल काम की ओर बढ़ाएँ।


## Psalms 125:4 (id: 219125004)

4हे यहोवा, भलों का और सीधे मनवालों का भला कर!


## Psalms 125:5 (id: 219125005)

5परन्तु जो मुड़कर टेढ़े मार्गों में चलते हैं, उनको यहोवा अनर्थकारियों के संग निकाल देगा! इस्राएल को शान्ति मिले!


## Psalms 126:1 (id: 219126001)

1यात्रा का गीत; जब यहोवा सिय्योन में लौटनेवालों को लौटा ले आया, तब हम स्वप्न देखनेवाले से हो गए।


## Psalms 126:2 (id: 219126002)

2तब हम आनन्द से हँसने और जयजयकार करने लगे; तब जाति\-जाति के बीच में कहा जाता था, “यहोवा ने, इनके साथ बड़े\-बड़े काम किए हैं।”


## Psalms 126:3 (id: 219126003)

3यहोवा ने हमारे साथ बड़े\-बड़े काम किए हैं; और इससे हम आनन्दित हैं।


## Psalms 126:4 (id: 219126004)

4हे यहोवा, दक्षिण देश के नालों के समान, हमारे बन्दियों को लौटा ले आ!


## Psalms 126:5 (id: 219126005)

5जो आँसू बहाते हुए बोते हैं, वे जयजयकार करते हुए लवने पाएँगे।


## Psalms 126:6 (id: 219126006)

6चाहे बोनेवाला बीज लेकर रोता हुआ चला जाए, परन्तु वह फिर पूलियाँ लिए जयजयकार करता हुआ निश्चय लौट आएगा।


## Psalms 127:1 (id: 219127001)

1सुलैमान की यात्रा का गीत; यदि घर को यहोवा न बनाए, तो उसके बनानेवालों का परिश्रम व्यर्थ होगा। यदि नगर की रक्षा यहोवा न करे, तो रखवाले का जागना व्यर्थ ही होगा।


## Psalms 127:2 (id: 219127002)

2तुम जो सवेरे उठते और देर करके विश्राम करते और कठोर परिश्रम की रोटी खाते हो, यह सब तुम्हारे लिये व्यर्थ ही है; क्योंकि वह अपने प्रियों को यों ही नींद प्रदान करता है।


## Psalms 127:3 (id: 219127003)

3देखो, बच्चे यहोवा के दिए हुए भाग हैं, गर्भ का फल उसकी ओर से प्रतिफल है।


## Psalms 127:4 (id: 219127004)

4जैसे वीर के हाथ में तीर, वैसे ही जवानी के बच्चे होते हैं।


## Psalms 127:5 (id: 219127005)

5क्या ही धन्य है वह पुरुष जिसने अपने तरकश को उनसे भर लिया हो! वह फाटक के पास अपने शत्रुओं से बातें करते संकोच न करेगा।


## Psalms 128:1 (id: 219128001)

1यात्रा का गीत; क्या ही धन्य है हर एक जो यहोवा का भय मानता है, और उसके मार्गों पर चलता है!


## Psalms 128:2 (id: 219128002)

2तू अपनी कमाई को निश्चय खाने पाएगा; तू धन्य होगा, और तेरा भला ही होगा।


## Psalms 128:3 (id: 219128003)

3तेरे घर के भीतर तेरी स्त्री फलवन्त दाखलता सी होगी; तेरी मेज के चारों ओर तेरे बच्चे जैतून के पौधे के समान होंगे।


## Psalms 128:4 (id: 219128004)

4सुन, जो पुरुष यहोवा का भय मानता हो, वह ऐसी ही आशीष पाएगा।


## Psalms 128:5 (id: 219128005)

5यहोवा तुझे सिय्योन से आशीष देवे, और तू जीवन भर यरूशलेम का कुशल देखता रहे!


## Psalms 128:6 (id: 219128006)

6वरन् तू अपने नाती\-पोतों को भी देखने पाए! इस्राएल को शान्ति मिले!


## Psalms 129:1 (id: 219129001)

1यात्रा का गीत; इस्राएल अब यह कहे, “मेरे बचपन से लोग मुझे बार बार क्लेश देते आए हैं,


## Psalms 129:2 (id: 219129002)

2मेरे बचपन से वे मुझ को बार बार क्लेश देते तो आए हैं, परन्तु मुझ पर प्रबल नहीं हुए।


## Psalms 129:3 (id: 219129003)

3हलवाहों ने मेरी पीठ के ऊपर हल चलाया, और लम्बी\-लम्बी रेखाएँ की।”


## Psalms 129:4 (id: 219129004)

4यहोवा धर्मी है; उसने दुष्टों के फंदों को काट डाला है;


## Psalms 129:5 (id: 219129005)

5जितने सिय्योन से बैर रखते हैं, वे सब लज्जित हों, और पराजित होकर पीछे हट जाए!


## Psalms 129:6 (id: 219129006)

6वे छत पर की घास के समान हों, जो बढ़ने से पहले सूख जाती है;


## Psalms 129:7 (id: 219129007)

7जिससे कोई लवनेवाला अपनी मुट्ठी नहीं भरता, न पूलियों का कोई बाँधनेवाला अपनी अँकवार भर पाता है,


## Psalms 129:8 (id: 219129008)

8और न आने\-जानेवाले यह कहते हैं, “यहोवा की आशीष तुम पर होवे! हम तुम को यहोवा के नाम से आशीर्वाद देते हैं!”


## Psalms 130:1 (id: 219130001)

1यात्रा का गीत; हे यहोवा, मैंने गहरे स्थानों में से तुझको पुकारा है!


## Psalms 130:2 (id: 219130002)

2हे प्रभु, मेरी सुन! तेरे कान मेरे गिड़गिड़ाने की ओर ध्यान से लगे रहें!


## Psalms 130:3 (id: 219130003)

3हे यहोवा, यदि तू अधर्म के कामों का लेखा ले, तो हे प्रभु कौन खड़ा रह सकेगा?


## Psalms 130:4 (id: 219130004)

4परन्तु तू क्षमा करनेवाला है, जिससे तेरा भय माना जाए।


## Psalms 130:5 (id: 219130005)

5मैं यहोवा की बाट जोहता हूँ, मैं जी से उसकी बाट जोहता हूँ, और मेरी आशा उसके वचन पर है;


## Psalms 130:6 (id: 219130006)

6पहरुए जितना भोर को चाहते हैं, हाँ, पहरुए जितना भोर को चाहते हैं, उससे भी अधिक मैं यहोवा को अपने प्राणों से चाहता हूँ।


## Psalms 130:7 (id: 219130007)

7इस्राएल, यहोवा पर आशा लगाए रहे! क्योंकि यहोवा करुणा करनेवाला और पूरा छुटकारा देनेवाला है।


## Psalms 130:8 (id: 219130008)

8इस्राएल को उसके सारे अधर्म के कामों से वही छुटकारा देगा।


## Psalms 131:1 (id: 219131001)

1दाऊद की यात्रा का गीत; हे यहोवा, न तो मेरा मन गर्व से और न मेरी दृष्टि घमण्ड से भरी है; और जो बातें बड़ी और मेरे लिये अधिक कठिन हैं, उनसे मैं काम नहीं रखता।


## Psalms 131:2 (id: 219131002)

2निश्चय मैंने अपने मन को शान्त और चुप कर दिया है, जैसे दूध छुड़ाया हुआ बच्चा अपनी माँ की गोद में रहता है, वैसे ही दूध छुड़ाए हुए बच्चे के समान मेरा मन भी रहता है।


## Psalms 131:3 (id: 219131003)

3हे इस्राएल, अब से लेकर सदा सर्वदा यहोवा ही पर आशा लगाए रह!


## Psalms 132:1 (id: 219132001)

1यात्रा का गीत; हे यहोवा, दाऊद के लिये उसकी सारी दुर्दशा को स्मरण कर;


## Psalms 132:2 (id: 219132002)

2उसने यहोवा से शपथ खाई, और याकूब के सर्वशक्तिमान की मन्नत मानी है,


## Psalms 132:3 (id: 219132003)

3उसने कहा, “निश्चय मैं उस समय तक अपने घर में प्रवेश न करूँगा, और न अपने पलंग पर चढूँगा;


## Psalms 132:4 (id: 219132004)

4न अपनी आँखों में नींद, और न अपनी पलकों में झपकी आने दूँगा,


## Psalms 132:5 (id: 219132005)

5जब तक मैं यहोवा के लिये एक स्थान, अर्थात् याकूब के सर्वशक्तिमान के लिये निवास\-स्थान न पाऊँ।”


## Psalms 132:6 (id: 219132006)

6देखो, हमने एप्राता में इसकी चर्चा सुनी है, हमने इसको वन के खेतों में पाया है।


## Psalms 132:7 (id: 219132007)

7आओ, हम उसके निवास में प्रवेश करें, हम उसके चरणों की चौकी के आगे दण्डवत् करें!


## Psalms 132:8 (id: 219132008)

8हे यहोवा, उठकर अपने विश्रामस्थान में अपनी सामर्थ्य के सन्दूक समेत आ।


## Psalms 132:9 (id: 219132009)

9तेरे याजक धर्म के वस्त्र पहने रहें, और तेरे भक्त लोग जयजयकार करें।


## Psalms 132:10 (id: 219132010)

10अपने दास दाऊद के लिये, अपने अभिषिक्त की प्रार्थना को अनसुनी न कर।


## Psalms 132:11 (id: 219132011)

11यहोवा ने दाऊद से सच्ची शपथ खाई है और वह उससे न मुकरेगा: “मैं तेरी गद्दी पर तेरे एक निज पुत्र को बैठाऊँगा।


## Psalms 132:12 (id: 219132012)

12यदि तेरे वंश के लोग मेरी वाचा का पालन करें और जो चितौनी मैं उन्हें सिखाऊँगा, उस पर चलें, तो उनके वंश के लोग भी तेरी गद्दी पर युग\-युग बैठते चले जाएँगे।”


## Psalms 132:13 (id: 219132013)

13निश्चय यहोवा ने सिय्योन को चुना है, और उसे अपने निवास के लिये चाहा है।


## Psalms 132:14 (id: 219132014)

14“यह तो युग\-युग के लिये मेरा विश्रामस्थान हैं; यहीं मैं रहूँगा, क्योंकि मैंने इसको चाहा है।


## Psalms 132:15 (id: 219132015)

15मैं इसमें की भोजनवस्तुओं पर अति आशीष दूँगा; और इसके दरिद्रों को रोटी से तृप्त करूँगा।


## Psalms 132:16 (id: 219132016)

16इसके याजकों को मैं उद्धार का वस्त्र पहनाऊँगा, और इसके भक्त लोग ऊँचे स्वर से जयजयकार करेंगे।


## Psalms 132:17 (id: 219132017)

17वहाँ मैं दाऊद का एक सींग उगाऊँगा; मैंने अपने अभिषिक्त के लिये एक दीपक तैयार कर रखा है।


## Psalms 132:18 (id: 219132018)

18मैं उसके शत्रुओं को तो लज्जा का वस्त्र पहनाऊँगा, परन्तु उसके सिर पर उसका मुकुट शोभायमान रहेगा।”


## Psalms 133:1 (id: 219133001)

1दाऊद की यात्रा का गीत; देखो, यह क्या ही भली और मनोहर बात है कि भाई लोग आपस में मिले रहें!


## Psalms 133:2 (id: 219133002)

2यह तो उस उत्तम तेल के समान है, जो हारून के सिर पर डाला गया था, और उसकी दाढ़ी से बहकर, उसके वस्त्र की छोर तक पहुँच गया।


## Psalms 133:3 (id: 219133003)

3वह हेर्मोन की उस ओस के समान है, जो सिय्योन के पहाड़ों पर गिरती है! यहोवा ने तो वहीं सदा के जीवन की आशीष ठहराई है।


## Psalms 134:1 (id: 219134001)

1यात्रा का गीत; हे यहोवा के सब सेवकों, सुनो, तुम जो रात\-रात को यहोवा के भवन में खड़े रहते हो, यहोवा को धन्य कहो।


## Psalms 134:2 (id: 219134002)

2अपने हाथ पवित्रस्थान में उठाकर, यहोवा को धन्य कहो।


## Psalms 134:3 (id: 219134003)

3यहोवा जो आकाश और पृथ्वी का कर्ता है, वह सिय्योन से तुझे आशीष देवे।


## Psalms 135:1 (id: 219135001)

1यहोवा की स्तुति करो, यहोवा के नाम की स्तुति करो, हे यहोवा के सेवकों उसकी स्तुति करो,


## Psalms 135:2 (id: 219135002)

2तुम जो यहोवा के भवन में, अर्थात् हमारे परमेश्वर के भवन के आँगनों में खड़े रहते हो!


## Psalms 135:3 (id: 219135003)

3यहोवा की स्तुति करो, क्योंकि वो भला है; उसके नाम का भजन गाओ, क्योंकि यह मनोहर है!


## Psalms 135:4 (id: 219135004)

4यहोवा ने तो याकूब को अपने लिये चुना है, अर्थात् इस्राएल को अपना निज धन होने के लिये चुन लिया है।


## Psalms 135:5 (id: 219135005)

5मैं तो जानता हूँ कि यहोवा महान है, हमारा प्रभु सब देवताओं से ऊँचा है।


## Psalms 135:6 (id: 219135006)

6जो कुछ यहोवा ने चाहा उसे उसने आकाश और पृथ्वी और समुद्र और सब गहरे स्थानों में किया है।


## Psalms 135:7 (id: 219135007)

7वह पृथ्वी की छोर से कुहरे उठाता है, और वर्षा के लिये बिजली बनाता है, और पवन को अपने भण्डार में से निकालता है।


## Psalms 135:8 (id: 219135008)

8उसने मिस्र में क्या मनुष्य क्या पशु, सब के पहिलौठों को मार डाला!


## Psalms 135:9 (id: 219135009)

9हे मिस्र, उसने तेरे बीच में फ़िरौन और उसके सब कर्मचारियों के विरुद्ध चिन्ह और चमत्कार किए।


## Psalms 135:10 (id: 219135010)

10उसने बहुत सी जातियाँ नाश की, और सामर्थी राजाओं को,


## Psalms 135:11 (id: 219135011)

11अर्थात् एमोरियों के राजा सीहोन को, और बाशान के राजा ओग को, और कनान के सब राजाओं को घात किया;


## Psalms 135:12 (id: 219135012)

12और उनके देश को बाँटकर, अपनी प्रजा इस्राएल का भाग होने के लिये दे दिया।


## Psalms 135:13 (id: 219135013)

13हे यहोवा, तेरा नाम सदा स्थिर है, हे यहोवा, जिस नाम से तेरा स्मरण होता है, वह पीढ़ी\-पीढ़ी बना रहेगा।


## Psalms 135:14 (id: 219135014)

14यहोवा तो अपनी प्रजा का न्याय चुकाएगा, और अपने दासों की दुर्दशा देखकर तरस खाएगा।


## Psalms 135:15 (id: 219135015)

15अन्यजातियों की मूरतें सोना\-चाँदी ही हैं, वे मनुष्यों की बनाई हुई हैं।


## Psalms 135:16 (id: 219135016)

16उनके मुँह तो रहता है, परन्तु वे बोल नहीं सकती, उनके आँखें तो रहती हैं, परन्तु वे देख नहीं सकती,


## Psalms 135:17 (id: 219135017)

17उनके कान तो रहते हैं, परन्तु वे सुन नहीं सकती, न उनमें कुछ भी साँस चलती है।


## Psalms 135:18 (id: 219135018)

18जैसी वे हैं वैसे ही उनके बनानेवाले भी हैं; और उन पर सब भरोसा रखनेवाले भी वैसे ही हो जाएँगे!


## Psalms 135:19 (id: 219135019)

19हे इस्राएल के घराने, यहोवा को धन्य कह! हे हारून के घराने, यहोवा को धन्य कह!


## Psalms 135:20 (id: 219135020)

20हे लेवी के घराने, यहोवा को धन्य कह! हे यहोवा के डरवैयों, यहोवा को धन्य कहो!


## Psalms 135:21 (id: 219135021)

21यहोवा जो यरूशलेम में वास करता है, उसे सिय्योन में धन्य कहा जाए! यहोवा की स्तुति करो!


## Psalms 136:1 (id: 219136001)

1यहोवा का धन्यवाद करो, क्योंकि वह भला है, और उसकी करुणा सदा की है।


## Psalms 136:2 (id: 219136002)

2जो ईश्वरों का परमेश्वर है, उसका धन्यवाद करो, उसकी करुणा सदा की है।


## Psalms 136:3 (id: 219136003)

3जो प्रभुओं का प्रभु है, उसका धन्यवाद करो, उसकी करुणा सदा की है।


## Psalms 136:4 (id: 219136004)

4उसको छोड़कर कोई बड़े\-बड़े आश्चर्यकर्म नहीं करता, उसकी करुणा सदा की है।


## Psalms 136:5 (id: 219136005)

5उसने अपनी बुद्धि से आकाश बनाया, उसकी करुणा सदा की है।


## Psalms 136:6 (id: 219136006)

6उसने पृथ्वी को जल के ऊपर फैलाया है, उसकी करुणा सदा की है।


## Psalms 136:7 (id: 219136007)

7उसने बड़ी\-बड़ी ज्योतियाँ बनाईं, उसकी करुणा सदा की है।


## Psalms 136:8 (id: 219136008)

8दिन पर प्रभुता करने के लिये सूर्य को बनाया, उसकी करुणा सदा की है।


## Psalms 136:9 (id: 219136009)

9और रात पर प्रभुता करने के लिये चन्द्रमा और तारागण को बनाया, उसकी करुणा सदा की है।


## Psalms 136:10 (id: 219136010)

10उसने मिस्रियों के पहिलौठों को मारा, उसकी करुणा सदा की है।


## Psalms 136:11 (id: 219136011)

11और उनके बीच से इस्राएलियों को निकाला, उसकी करुणा सदा की है।


## Psalms 136:12 (id: 219136012)

12बलवन्त हाथ और बढ़ाई हुई भुजा से निकाल लाया, उसकी करुणा सदा की है।


## Psalms 136:13 (id: 219136013)

13उसने लाल समुद्र को विभाजित कर दिया, उसकी करुणा सदा की है।


## Psalms 136:14 (id: 219136014)

14और इस्राएल को उसके बीच से पार कर दिया, उसकी करुणा सदा की है;


## Psalms 136:15 (id: 219136015)

15और फ़िरौन को उसकी सेना समेत लाल समुद्र में डाल दिया, उसकी करुणा सदा की है।


## Psalms 136:16 (id: 219136016)

16वह अपनी प्रजा को जंगल में ले चला, उसकी करुणा सदा की है।


## Psalms 136:17 (id: 219136017)

17उसने बड़े\-बड़े राजा मारे, उसकी करुणा सदा की है।


## Psalms 136:18 (id: 219136018)

18उसने प्रतापी राजाओं को भी मारा, उसकी करुणा सदा की है;


## Psalms 136:19 (id: 219136019)

19एमोरियों के राजा सीहोन को, उसकी करुणा सदा की है;


## Psalms 136:20 (id: 219136020)

20और बाशान के राजा ओग को घात किया, उसकी करुणा सदा की है।


## Psalms 136:21 (id: 219136021)

21और उनके देश को भाग होने के लिये, उसकी करुणा सदा की है;


## Psalms 136:22 (id: 219136022)

22अपने दास इस्राएलियों के भाग होने के लिये दे दिया, उसकी करुणा सदा की है।


## Psalms 136:23 (id: 219136023)

23उसने हमारी दुर्दशा में हमारी सुधि ली, उसकी करुणा सदा की है;


## Psalms 136:24 (id: 219136024)

24और हमको द्रोहियों से छुड़ाया है, उसकी करुणा सदा की है।


## Psalms 136:25 (id: 219136025)

25वह सब प्राणियों को आहार देता है, उसकी करुणा सदा की है।


## Psalms 136:26 (id: 219136026)

26स्वर्ग के परमेश्वर का धन्यवाद करो, उसकी करुणा सदा की है।


## Psalms 137:1 (id: 219137001)

1बाबेल की नदियों के किनारे हम लोग बैठ गए, और सिय्योन को स्मरण करके रो पड़े!


## Psalms 137:2 (id: 219137002)

2उसके बीच के मजनू वृक्षों पर हमने अपनी वीणाओं को टाँग दिया;


## Psalms 137:3 (id: 219137003)

3क्योंकि जो हमको बन्दी बनाकर ले गए थे, उन्होंने वहाँ हम से गीत गवाना चाहा, और हमारे रुलाने वालों ने हम से आनन्द चाहकर कहा, “सिय्योन के गीतों में से हमारे लिये कोई गीत गाओ!”


## Psalms 137:4 (id: 219137004)

4हम यहोवा के गीत को, पराए देश में कैसे गाएँ?


## Psalms 137:5 (id: 219137005)

5हे यरूशलेम, यदि मैं तुझे भूल जाऊँ, तो मेरा दाहिना हाथ सूख जाए!


## Psalms 137:6 (id: 219137006)

6यदि मैं तुझे स्मरण न रखूँ, यदि मैं यरूशलेम को, अपने सब आनन्द से श्रेष्ठ न जानूँ, तो मेरी जीभ तालू से चिपट जाए!


## Psalms 137:7 (id: 219137007)

7हे यहोवा, यरूशलेम के गिराए जाने के दिन को एदोमियों के विरुद्ध स्मरण कर, कि वे कैसे कहते थे, “ढाओ! उसको नींव से ढा दो!”


## Psalms 137:8 (id: 219137008)

8हे बाबेल, तू जो जल्द उजड़नेवाली है, क्या ही धन्य वह होगा, जो तुझ से ऐसा बर्ताव करेगा जैसा तूने हम से किया है!


## Psalms 137:9 (id: 219137009)

9क्या ही धन्य वह होगा, जो तेरे बच्चों को पकड़कर, चट्टान पर पटक देगा!


## Psalms 138:1 (id: 219138001)

1दाऊद का भजन; मैं पूरे मन से तेरा धन्यवाद करूँगा; देवताओं के सामने भी मैं तेरा भजन गाऊँगा।


## Psalms 138:2 (id: 219138002)

2मैं तेरे पवित्र मन्दिर की ओर दण्डवत् करूँगा, और तेरी करुणा और सच्चाई के कारण तेरे नाम का धन्यवाद करूँगा; क्योंकि तूने अपने वचन को और अपने बड़े नाम को सबसे अधिक महत्त्व दिया है।


## Psalms 138:3 (id: 219138003)

3जिस दिन मैंने पुकारा, उसी दिन तूने मेरी सुन ली, और मुझ में बल देकर हियाव बन्धाया।


## Psalms 138:4 (id: 219138004)

4हे यहोवा, पृथ्वी के सब राजा तेरा धन्यवाद करेंगे, क्योंकि उन्होंने तेरे वचन सुने हैं;


## Psalms 138:5 (id: 219138005)

5और वे यहोवा की गति के विषय में गाएँगे, क्योंकि यहोवा की महिमा बड़ी है।


## Psalms 138:6 (id: 219138006)

6यद्यपि यहोवा महान है, तो भी वह नम्र मनुष्य की ओर दृष्टि करता है; परन्तु अहंकारी को दूर ही से पहचानता है।


## Psalms 138:7 (id: 219138007)

7चाहे मैं संकट के बीच में चलूँ तो भी तू मुझे सुरक्षित रखेगा, तू मेरे क्रोधित शत्रुओं के विरुद्ध हाथ बढ़ाएगा, और अपने दाहिने हाथ से मेरा उद्धार करेगा।


## Psalms 138:8 (id: 219138008)

8यहोवा मेरे लिये सब कुछ पूरा करेगा; हे यहोवा, तेरी करुणा सदा की है। तू अपने हाथों के कार्यों को त्याग न दे।


## Psalms 139:1 (id: 219139001)

1प्रधान बजानेवाले के लिये दाऊद का भजन; हे यहोवा, तूने मुझे जाँचकर जान लिया है।


## Psalms 139:2 (id: 219139002)

2तू मेरा उठना और बैठना जानता है; और मेरे विचारों को दूर ही से समझ लेता है।


## Psalms 139:3 (id: 219139003)

3मेरे चलने और लेटने की तू भली भाँति छानबीन करता है, और मेरी पूरी चाल चलन का भेद जानता है।


## Psalms 139:4 (id: 219139004)

4हे यहोवा, मेरे मुँह में ऐसी कोई बात नहीं जिसे तू पूरी रीति से न जानता हो।


## Psalms 139:5 (id: 219139005)

5तूने मुझे आगे\-पीछे घेर रखा है, और अपना हाथ मुझ पर रखे रहता है।


## Psalms 139:6 (id: 219139006)

6यह ज्ञान मेरे लिये बहुत कठिन है; यह गम्भीर और मेरी समझ से बाहर है।


## Psalms 139:7 (id: 219139007)

7मैं तेरे आत्मा से भागकर किधर जाऊँ? या तेरे सामने से किधर भागूँ?


## Psalms 139:8 (id: 219139008)

8यदि मैं आकाश पर चढ़ूँ, तो तू वहाँ है! यदि मैं अपना खाट अधोलोक में बिछाऊँ तो वहाँ भी तू है!


## Psalms 139:9 (id: 219139009)

9यदि मैं भोर की किरणों पर चढ़कर समुद्र के पार जा बसूँ,


## Psalms 139:10 (id: 219139010)

10तो वहाँ भी तू अपने हाथ से मेरी अगुआई करेगा, और अपने दाहिने हाथ से मुझे पकड़े रहेगा।


## Psalms 139:11 (id: 219139011)

11यदि मैं कहूँ कि अंधकार में तो मैं छिप जाऊँगा, और मेरे चारों ओर का उजियाला रात का अंधेरा हो जाएगा,


## Psalms 139:12 (id: 219139012)

12तो भी अंधकार तुझ से न छिपाएगा, रात तो दिन के तुल्य प्रकाश देगी; क्योंकि तेरे लिये अंधियारा और उजियाला दोनों एक समान हैं।


## Psalms 139:13 (id: 219139013)

13तूने मेरे अंदरूनी अंगों को बनाया है; तूने मुझे माता के गर्भ में रचा।


## Psalms 139:14 (id: 219139014)

14मैं तेरा धन्यवाद करूँगा, इसलिए कि मैं भयानक और अद्भुत रीति से रचा गया हूँ। तेरे काम तो आश्चर्य के हैं, और मैं इसे भली भाँति जानता हूँ।


## Psalms 139:15 (id: 219139015)

15जब मैं गुप्त में बनाया जाता, और पृथ्वी के नीचे स्थानों में रचा जाता था, तब मेरी देह तुझ से छिपी न थीं।


## Psalms 139:16 (id: 219139016)

16तेरी आँखों ने मेरे बेडौल तत्व को देखा; और मेरे सब अंग जो दिन\-दिन बनते जाते थे वे रचे जाने से पहले तेरी पुस्तक में लिखे हुए थे।


## Psalms 139:17 (id: 219139017)

17मेरे लिये तो हे परमेश्वर, तेरे विचार क्या ही बहुमूल्य हैं! उनकी संख्या का जोड़ कैसा बड़ा है!


## Psalms 139:18 (id: 219139018)

18यदि मैं उनको गिनता तो वे रेतकणों से भी अधिक ठहरते। जब मैं जाग उठता हूँ, तब भी तेरे संग रहता हूँ।


## Psalms 139:19 (id: 219139019)

19हे परमेश्वर निश्चय तू दुष्ट को घात करेगा! हे हत्यारों, मुझसे दूर हो जाओ।


## Psalms 139:20 (id: 219139020)

20क्योंकि वे तेरे विरुद्ध बलवा करते और छल के काम करते हैं; तेरे शत्रु तेरा नाम झूठी बात पर लेते हैं।


## Psalms 139:21 (id: 219139021)

21हे यहोवा, क्या मैं तेरे बैरियों से बैर न रखूँ, और तेरे विरोधियों से घृणा न करूँ?


## Psalms 139:22 (id: 219139022)

22हाँ, मैं उनसे पूर्ण बैर रखता हूँ; मैं उनको अपना शत्रु समझता हूँ।


## Psalms 139:23 (id: 219139023)

23हे परमेश्वर, मुझे जाँचकर जान ले! मुझे परखकर मेरी चिन्ताओं को जान ले!


## Psalms 139:24 (id: 219139024)

24और देख कि मुझ में कोई बुरी चाल है कि नहीं, और अनन्त के मार्ग में मेरी अगुआई कर!


## Psalms 140:1 (id: 219140001)

1प्रधान बजानेवाले के लिये दाऊद का भजन; हे यहोवा, मुझ को बुरे मनुष्य से बचा ले; उपद्रवी पुरुष से मेरी रक्षा कर,


## Psalms 140:2 (id: 219140002)

2क्योंकि उन्होंने मन में बुरी कल्पनाएँ की हैं; वे लगातार लड़ाइयाँ मचाते हैं।


## Psalms 140:3 (id: 219140003)

3उनका बोलना साँप के काटने के समान है, उनके मुँह में नाग का सा विष रहता है। (सेला)


## Psalms 140:4 (id: 219140004)

4हे यहोवा, मुझे दुष्ट के हाथों से बचा ले; उपद्रवी पुरुष से मेरी रक्षा कर, क्योंकि उन्होंने मेरे पैरों को उखाड़ने की युक्ति की है।


## Psalms 140:5 (id: 219140005)

5घमण्डियों ने मेरे लिये फंदा और पासे लगाए, और पथ के किनारे जाल बिछाया है; उन्होंने मेरे लिये फंदे लगा रखे हैं। (सेला)


## Psalms 140:6 (id: 219140006)

6हे यहोवा, मैंने तुझ से कहा है कि तू मेरा परमेश्वर है; हे यहोवा, मेरे गिड़गिड़ाने की ओर कान लगा!


## Psalms 140:7 (id: 219140007)

7हे यहोवा प्रभु, हे मेरे सामर्थी उद्धारकर्ता, तूने युद्ध के दिन मेरे सिर की रक्षा की है।


## Psalms 140:8 (id: 219140008)

8हे यहोवा, दुष्ट की इच्छा को पूरी न होने दे, उसकी बुरी युक्ति को सफल न कर, नहीं तो वह घमण्ड करेगा। (सेला)


## Psalms 140:9 (id: 219140009)

9मेरे घेरनेवालों के सिर पर उन्हीं का विचारा हुआ उत्पात पड़े!


## Psalms 140:10 (id: 219140010)

10उन पर अंगारे डाले जाएँ! वे आग में गिरा दिए जाएँ! और ऐसे गड्ढों में गिरें, कि वे फिर उठ न सके!


## Psalms 140:11 (id: 219140011)

11बकवादी पृथ्वी पर स्थिर नहीं होने का; उपद्रवी पुरुष को गिराने के लिये बुराई उसका पीछा करेगी।


## Psalms 140:12 (id: 219140012)

12हे यहोवा, मुझे निश्चय है कि तू दीन जन का और दरिद्रों का न्याय चुकाएगा।


## Psalms 140:13 (id: 219140013)

13निःसन्देह धर्मी तेरे नाम का धन्यवाद करने पाएँगे; सीधे लोग तेरे सम्मुख वास करेंगे।


## Psalms 141:1 (id: 219141001)

1दाऊद का भजन; हे यहोवा, मैंने तुझे पुकारा है; मेरे लिये फुर्ती कर! जब मैं तुझको पुकारूँ, तब मेरी ओर कान लगा!


## Psalms 141:2 (id: 219141002)

2मेरी प्रार्थना तेरे सामने सुगन्ध धूप, और मेरा हाथ फैलाना, संध्याकाल का अन्नबलि ठहरे!


## Psalms 141:3 (id: 219141003)

3हे यहोवा, मेरे मुँह पर पहरा बैठा, मेरे होठों के द्वार की रखवाली कर!


## Psalms 141:4 (id: 219141004)

4मेरा मन किसी बुरी बात की ओर फिरने न दे; मैं अनर्थकारी पुरुषों के संग, दुष्ट कामों में न लगूँ, और मैं उनके स्वादिष्ट भोजनवस्तुओं में से कुछ न खाऊँ!


## Psalms 141:5 (id: 219141005)

5धर्मी मुझ को मारे तो यह करुणा मानी जाएगी, और वह मुझे ताड़ना दे, तो यह मेरे सिर पर का तेल ठहरेगा; मेरा सिर उससे इन्कार न करेगा। दुष्ट लोगों के बुरे कामों के विरुद्ध मैं निरन्तर प्रार्थना करता रहूँगा।


## Psalms 141:6 (id: 219141006)

6जब उनके न्यायी चट्टान के ऊपर से गिराए गए, तब उन्होंने मेरे वचन सुन लिए; क्योंकि वे मधुर हैं।


## Psalms 141:7 (id: 219141007)

7जैसे भूमि में हल चलने से ढेले फूटते हैं, वैसे ही हमारी हड्डियाँ अधोलोक के मुँह पर छितराई गई हैं।


## Psalms 141:8 (id: 219141008)

8परन्तु हे यहोवा प्रभु, मेरी आँखें तेरी ही ओर लगी हैं; मैं तेरा शरणागत हूँ; तू मेरे प्राण जाने न दे!


## Psalms 141:9 (id: 219141009)

9मुझे उस फंदे से, जो उन्होंने मेरे लिये लगाया है, और अनर्थकारियों के जाल से मेरी रक्षा कर!


## Psalms 141:10 (id: 219141010)

10दुष्ट लोग अपने जालों में आप ही फँसें, और मैं बच निकलूँ।


## Psalms 142:1 (id: 219142001)

1दाऊद का मश्कील, जब वह गुफा में था: प्रार्थना; मैं यहोवा की दुहाई देता, मैं यहोवा से गिड़गिड़ाता हूँ,


## Psalms 142:2 (id: 219142002)

2मैं अपने शोक की बातें उससे खोलकर कहता, मैं अपना संकट उसके आगे प्रगट करता हूँ।


## Psalms 142:3 (id: 219142003)

3जब मेरी आत्मा मेरे भीतर से व्याकुल हो रही थी, तब तू मेरी दशा को जानता था! जिस रास्ते से मैं जानेवाला था, उसी में उन्होंने मेरे लिये फंदा लगाया।


## Psalms 142:4 (id: 219142004)

4मैंने दाहिनी ओर देखा, परन्तु कोई मुझे नहीं देखता। मेरे लिये शरण कहीं नहीं रही, न मुझ को कोई पूछता है।


## Psalms 142:5 (id: 219142005)

5हे यहोवा, मैंने तेरी दुहाई दी है; मैंने कहा, तू मेरा शरणस्थान है, मेरे जीते जी तू मेरा भाग है।


## Psalms 142:6 (id: 219142006)

6मेरी चिल्लाहट को ध्यान देकर सुन, क्योंकि मेरी बड़ी दुर्दशा हो गई है! जो मेरे पीछे पड़े हैं, उनसे मुझे बचा ले; क्योंकि वे मुझसे अधिक सामर्थी हैं।


## Psalms 142:7 (id: 219142007)

7मुझ को बन्दीगृह से निकाल कि मैं तेरे नाम का धन्यवाद करूँ! धर्मी लोग मेरे चारों ओर आएँगे; क्योंकि तू मेरा उपकार करेगा।


## Psalms 143:1 (id: 219143001)

1दाऊद का भजन; हे यहोवा, मेरी प्रार्थना सुन; मेरे गिड़गिड़ाने की ओर कान लगा! तू जो सच्चा और धर्मी है, इसलिए मेरी सुन ले,


## Psalms 143:2 (id: 219143002)

2और अपने दास से मुकद्दमा न चला! क्योंकि कोई प्राणी तेरी दृष्टि में निर्दोष नहीं ठहर सकता।


## Psalms 143:3 (id: 219143003)

3शत्रु तो मेरे प्राण का गाहक हुआ है; उसने मुझे चूर करके मिट्टी में मिलाया है, और मुझे बहुत दिन के मरे हुओं के समान अंधेरे स्थान में डाल दिया है।


## Psalms 143:4 (id: 219143004)

4मेरी आत्मा भीतर से व्याकुल हो रही है मेरा मन विकल है।


## Psalms 143:5 (id: 219143005)

5मुझे प्राचीनकाल के दिन स्मरण आते हैं, मैं तेरे सब अद्भुत कामों पर ध्यान करता हूँ, और तेरे हाथों के कामों को सोचता हूँ।


## Psalms 143:6 (id: 219143006)

6मैं तेरी ओर अपने हाथ फैलाए हुए हूँ; सूखी भूमि के समान मैं तेरा प्यासा हूँ। (सेला)


## Psalms 143:7 (id: 219143007)

7हे यहोवा, फुर्ती करके मेरी सुन ले; क्योंकि मेरे प्राण निकलने ही पर हैं! मुझसे अपना मुँह न छिपा, ऐसा न हो कि मैं कब्र में पड़े हुओं के समान हो जाऊँ।


## Psalms 143:8 (id: 219143008)

8प्रातःकाल को अपनी करुणा की बात मुझे सुना, क्योंकि मैंने तुझी पर भरोसा रखा है। जिस मार्ग पर मुझे चलना है, वह मुझ को बता दे, क्योंकि मैं अपना मन तेरी ही ओर लगाता हूँ।


## Psalms 143:9 (id: 219143009)

9हे यहोवा, मुझे शत्रुओं से बचा ले; मैं तेरी ही आड़ में आ छिपा हूँ।


## Psalms 143:10 (id: 219143010)

10मुझ को यह सिखा, कि मैं तेरी इच्छा कैसे पूरी करूँ, क्योंकि मेरा परमेश्वर तू ही है! तेरी भली आत्मा मुझ को धर्म के मार्ग में ले चले!


## Psalms 143:11 (id: 219143011)

11हे यहोवा, मुझे अपने नाम के निमित्त जिला! तू जो धर्मी है, मुझ को संकट से छुड़ा ले!


## Psalms 143:12 (id: 219143012)

12और करुणा करके मेरे शत्रुओं का सत्यानाश कर, और मेरे सब सतानेवालों का नाश कर डाल, क्योंकि मैं तेरा दास हूँ।


## Psalms 144:1 (id: 219144001)

1दाऊद का भजन; धन्य है यहोवा, जो मेरी चट्टान है, वह युद्ध के लिए मेरे हाथों को और लड़ाई के लिए मेरी उँगलियों को अभ्यास कराता है।


## Psalms 144:2 (id: 219144002)

2वह मेरे लिये करुणानिधान और गढ़, ऊँचा स्थान और छुड़ानेवाला है, वह मेरी ढाल और शरणस्थान है, जो जातियों को मेरे वश में कर देता है।


## Psalms 144:3 (id: 219144003)

3हे यहोवा, मनुष्य क्या है कि तू उसकी सुधि लेता है, या आदमी क्या है कि तू उसकी कुछ चिन्ता करता है?


## Psalms 144:4 (id: 219144004)

4मनुष्य तो साँस के समान है; उसके दिन ढलती हुई छाया के समान हैं।


## Psalms 144:5 (id: 219144005)

5हे यहोवा, अपने स्वर्ग को नीचा करके उतर आ! पहाड़ों को छू तब उनसे धुआँ उठेगा!


## Psalms 144:6 (id: 219144006)

6बिजली कड़काकर उनको तितर\-बितर कर दे, अपने तीर चलाकर उनको घबरा दे!


## Psalms 144:7 (id: 219144007)

7अपना हाथ ऊपर से बढ़ाकर मुझे महासागर से उबार, अर्थात् परदेशियों के वश से छुड़ा।


## Psalms 144:8 (id: 219144008)

8उनके मुँह से तो झूठी बातें निकलती हैं, और उनके दाहिने हाथ से धोखे के काम होते हैं।


## Psalms 144:9 (id: 219144009)

9हे परमेश्वर, मैं तेरी स्तुति का नया गीत गाऊँगा; मैं दस तारवाली सारंगी बजाकर तेरा भजन गाऊँगा।


## Psalms 144:10 (id: 219144010)

10तू राजाओं का उद्धार करता है, और अपने दास दाऊद को तलवार की मार से बचाता है।


## Psalms 144:11 (id: 219144011)

11मुझ को उबार और परदेशियों के वश से छुड़ा ले, जिनके मुँह से झूठी बातें निकलती हैं, और जिनका दाहिना हाथ झूठ का दाहिना हाथ है।


## Psalms 144:12 (id: 219144012)

12हमारे बेटे जवानी के समय पौधों के समान बढ़े हुए हों, और हमारी बेटियाँ उन कोनेवाले खम्भों के समान हों, जो महल के लिये बनाए जाएँ;


## Psalms 144:13 (id: 219144013)

13हमारे खत्ते भरे रहें, और उनमें भाँति\-भाँति का अन्न रखा जाए, और हमारी भेड़\-बकरियाँ हमारे मैदानों में हजारों हजार बच्चे जनें;


## Psalms 144:14 (id: 219144014)

14तब हमारे बैल खूब लदे हुए हों; हमें न विघ्न हो और न हमारा कहीं जाना हो, और न हमारे चौकों में रोना\-पीटना हो,


## Psalms 144:15 (id: 219144015)

15तो इस दशा में जो राज्य हो वह क्या ही धन्य होगा! जिस राज्य का परमेश्वर यहोवा है, वह क्या ही धन्य है!


## Psalms 145:1 (id: 219145001)

1दाऊद का भजन; हे मेरे परमेश्वर, हे राजा, मैं तुझे सराहूँगा, और तेरे नाम को सदा सर्वदा धन्य कहता रहूँगा।


## Psalms 145:2 (id: 219145002)

2प्रतिदिन मैं तुझको धन्य कहा करूँगा, और तेरे नाम की स्तुति सदा सर्वदा करता रहूँगा।


## Psalms 145:3 (id: 219145003)

3यहोवा महान और अति स्तुति के योग्य है, और उसकी बड़ाई अगम है।


## Psalms 145:4 (id: 219145004)

4तेरे कामों की प्रशंसा और तेरे पराक्रम के कामों का वर्णन, पीढ़ी\-पीढ़ी होता चला जाएगा।


## Psalms 145:5 (id: 219145005)

5मैं तेरे ऐश्वर्य की महिमा के प्रताप पर और तेरे भाँति\-भाँति के आश्चर्यकर्मों पर ध्यान करूँगा।


## Psalms 145:6 (id: 219145006)

6लोग तेरे भयानक कामों की शक्ति की चर्चा करेंगे, और मैं तेरे बड़े\-बड़े कामों का वर्णन करूँगा।


## Psalms 145:7 (id: 219145007)

7लोग तेरी बड़ी भलाई का स्मरण करके उसकी चर्चा करेंगे, और तेरे धर्म का जयजयकार करेंगे।


## Psalms 145:8 (id: 219145008)

8यहोवा अनुग्रहकारी और दयालु, विलम्ब से क्रोध करनेवाला और अति करुणामय है।


## Psalms 145:9 (id: 219145009)

9यहोवा सभी के लिये भला है, और उसकी दया उसकी सारी सृष्टि पर है।


## Psalms 145:10 (id: 219145010)

10हे यहोवा, तेरी सारी सृष्टि तेरा धन्यवाद करेगी, और तेरे भक्त लोग तुझे धन्य कहा करेंगे!


## Psalms 145:11 (id: 219145011)

11वे तेरे राज्य की महिमा की चर्चा करेंगे, और तेरे पराक्रम के विषय में बातें करेंगे;


## Psalms 145:12 (id: 219145012)

12कि वे मनुष्यों पर तेरे पराक्रम के काम और तेरे राज्य के प्रताप की महिमा प्रगट करें।


## Psalms 145:13 (id: 219145013)

13तेरा राज्य युग\-युग का और तेरी प्रभुता सब पीढ़ियों तक बनी रहेगी।


## Psalms 145:14 (id: 219145014)

14यहोवा सब गिरते हुओं को सम्भालता है, और सब झुके हुओं को सीधा खड़ा करता है।


## Psalms 145:15 (id: 219145015)

15सभी की आँखें तेरी ओर लगी रहती हैं, और तू उनको आहार समय पर देता है।


## Psalms 145:16 (id: 219145016)

16तू अपनी मुट्ठी खोलकर, सब प्राणियों को आहार से तृप्त करता है।


## Psalms 145:17 (id: 219145017)

17यहोवा अपनी सब गति में धर्मी और अपने सब कामों में करुणामय है।


## Psalms 145:18 (id: 219145018)

18जितने यहोवा को पुकारते हैं, अर्थात् जितने उसको सच्चाई से पुकारते है; उन सभी के वह निकट रहता है।


## Psalms 145:19 (id: 219145019)

19वह अपने डरवैयों की इच्छा पूरी करता है, और उनकी दुहाई सुनकर उनका उद्धार करता है।


## Psalms 145:20 (id: 219145020)

20यहोवा अपने सब प्रेमियों की तो रक्षा करता, परन्तु सब दुष्टों को सत्यानाश करता है।


## Psalms 145:21 (id: 219145021)

21मैं यहोवा की स्तुति करूँगा, और सारे प्राणी उसके पवित्र नाम को सदा सर्वदा धन्य कहते रहें।


## Psalms 146:1 (id: 219146001)

1यहोवा की स्तुति करो। हे मेरे मन यहोवा की स्तुति कर!


## Psalms 146:2 (id: 219146002)

2मैं जीवन भर यहोवा की स्तुति करता रहूँगा; जब तक मैं बना रहूँगा, तब तक मैं अपने परमेश्वर का भजन गाता रहूँगा।


## Psalms 146:3 (id: 219146003)

3तुम प्रधानों पर भरोसा न रखना, न किसी आदमी पर, क्योंकि उसमें उद्धार करने की शक्ति नहीं।


## Psalms 146:4 (id: 219146004)

4उसका भी प्राण निकलेगा, वह भी मिट्टी में मिल जाएगा; उसी दिन उसकी सब कल्पनाएँ नाश हो जाएँगी।


## Psalms 146:5 (id: 219146005)

5क्या ही धन्य वह है, जिसका सहायक याकूब का परमेश्वर है, और जिसकी आशा अपने परमेश्वर यहोवा पर है।


## Psalms 146:6 (id: 219146006)

6वह आकाश और पृथ्वी और समुद्र और उनमें जो कुछ है, सब का कर्ता है; और वह अपना वचन सदा के लिये पूरा करता रहेगा।


## Psalms 146:7 (id: 219146007)

7वह पिसे हुओं का न्याय चुकाता है; और भूखों को रोटी देता है। यहोवा बन्दियों को छुड़ाता है;


## Psalms 146:8 (id: 219146008)

8यहोवा अंधों को आँखें देता है। यहोवा झुके हुओं को सीधा खड़ा करता है; यहोवा धर्मियों से प्रेम रखता है।


## Psalms 146:9 (id: 219146009)

9यहोवा परदेशियों की रक्षा करता है; और अनाथों और विधवा को तो सम्भालता है; परन्तु दुष्टों के मार्ग को टेढ़ा\-मेढ़ा करता है।


## Psalms 146:10 (id: 219146010)

10हे सिय्योन, यहोवा सदा के लिये, तेरा परमेश्वर पीढ़ी\-पीढ़ी राज्य करता रहेगा। यहोवा की स्तुति करो!


## Psalms 147:1 (id: 219147001)

1यहोवा की स्तुति करो! क्योंकि अपने परमेश्वर का भजन गाना अच्छा है; क्योंकि वह मनभावना है, उसकी स्तुति करना उचित है।


## Psalms 147:2 (id: 219147002)

2यहोवा यरूशलेम को फिर बसा रहा है; वह निकाले हुए इस्राएलियों को इकट्ठा कर रहा है।


## Psalms 147:3 (id: 219147003)

3वह खेदित मनवालों को चंगा करता है, और उनके घाव पर मरहम\-पट्टी बाँधता है।


## Psalms 147:4 (id: 219147004)

4वह तारों को गिनता, और उनमें से एक\-एक का नाम रखता है।


## Psalms 147:5 (id: 219147005)

5हमारा प्रभु महान और अति सामर्थी है; उसकी बुद्धि अपरम्पार है।


## Psalms 147:6 (id: 219147006)

6यहोवा नम्र लोगों को सम्भालता है, और दुष्टों को भूमि पर गिरा देता है।


## Psalms 147:7 (id: 219147007)

7धन्यवाद करते हुए यहोवा का गीत गाओ; वीणा बजाते हुए हमारे परमेश्वर का भजन गाओ।


## Psalms 147:8 (id: 219147008)

8वह आकाश को मेघों से भर देता है, और पृथ्वी के लिये मेंह को तैयार करता है, और पहाड़ों पर घास उगाता है।


## Psalms 147:9 (id: 219147009)

9वह पशुओं को और कौवे के बच्चों को जो पुकारते हैं, आहार देता है।


## Psalms 147:10 (id: 219147010)

10न तो वह घोड़े के बल को चाहता है, और न पुरुष के बलवन्त पैरों से प्रसन्न होता है;


## Psalms 147:11 (id: 219147011)

11यहोवा अपने डरवैयों ही से प्रसन्न होता है, अर्थात् उनसे जो उसकी करुणा पर आशा लगाए रहते हैं।


## Psalms 147:12 (id: 219147012)

12हे यरूशलेम, यहोवा की प्रशंसा कर! हे सिय्योन, अपने परमेश्वर की स्तुति कर!


## Psalms 147:13 (id: 219147013)

13क्योंकि उसने तेरे फाटकों के खम्भों को दृढ़ किया है; और तेरी सन्तानों को आशीष दी है।


## Psalms 147:14 (id: 219147014)

14वह तेरी सीमा में शान्ति देता है, और तुझको उत्तम से उत्तम गेहूँ से तृप्त करता है।


## Psalms 147:15 (id: 219147015)

15वह पृथ्वी पर अपनी आज्ञा का प्रचार करता है, उसका वचन अति वेग से दौड़ता है।


## Psalms 147:16 (id: 219147016)

16वह ऊन के समान हिम को गिराता है, और राख के समान पाला बिखेरता है।


## Psalms 147:17 (id: 219147017)

17वह बर्फ के टुकड़े गिराता है, उसकी की हुई ठण्ड को कौन सह सकता है?


## Psalms 147:18 (id: 219147018)

18वह आज्ञा देकर उन्हें गलाता है; वह वायु बहाता है, तब जल बहने लगता है।


## Psalms 147:19 (id: 219147019)

19वह याकूब को अपना वचन, और इस्राएल को अपनी विधियाँ और नियम बताता है।


## Psalms 147:20 (id: 219147020)

20किसी और जाति से उसने ऐसा बर्ताव नहीं किया; और उसके नियमों को औरों ने नहीं जाना। यहोवा की स्तुति करो।


## Psalms 148:1 (id: 219148001)

1यहोवा की स्तुति करो! यहोवा की स्तुति स्वर्ग में से करो, उसकी स्तुति ऊँचे स्थानों में करो!


## Psalms 148:2 (id: 219148002)

2हे उसके सब दूतों, उसकी स्तुति करो: हे उसकी सब सेना उसकी स्तुति करो!


## Psalms 148:3 (id: 219148003)

3हे सूर्य और चन्द्रमा उसकी स्तुति करो, हे सब ज्योतिमय तारागण उसकी स्तुति करो!


## Psalms 148:4 (id: 219148004)

4हे सबसे ऊँचे आकाश और हे आकाश के ऊपरवाले जल, तुम दोनों उसकी स्तुति करो।


## Psalms 148:5 (id: 219148005)

5वे यहोवा के नाम की स्तुति करें, क्योंकि उसने आज्ञा दी और ये सिरजे गए।


## Psalms 148:6 (id: 219148006)

6और उसने उनको सदा सर्वदा के लिये स्थिर किया है; और ऐसी विधि ठहराई है, जो टलने की नहीं।


## Psalms 148:7 (id: 219148007)

7पृथ्वी में से यहोवा की स्तुति करो, हे समुद्री अजगरों और गहरे सागर,


## Psalms 148:8 (id: 219148008)

8हे अग्नि और ओलों, हे हिम और कुहरे, हे उसका वचन माननेवाली प्रचण्ड वायु!


## Psalms 148:9 (id: 219148009)

9हे पहाड़ों और सब टीलों, हे फलदाई वृक्षों और सब देवदारों!


## Psalms 148:10 (id: 219148010)

10हे वन\-पशुओं और सब घरेलू पशुओं, हे रेंगनेवाले जन्तुओं और हे पक्षियों!


## Psalms 148:11 (id: 219148011)

11हे पृथ्वी के राजाओं, और राज्य\-राज्य के सब लोगों, हे हाकिमों और पृथ्वी के सब न्यायियों!


## Psalms 148:12 (id: 219148012)

12हे जवानों और कुमारियों, हे पुरनियों और बालकों!


## Psalms 148:13 (id: 219148013)

13यहोवा के नाम की स्तुति करो, क्योंकि केवल उसी का नाम महान है; उसका ऐश्वर्य पृथ्वी और आकाश के ऊपर है।


## Psalms 148:14 (id: 219148014)

14और उसने अपनी प्रजा के लिये एक सींग ऊँचा किया है; यह उसके सब भक्तों के लिये अर्थात् इस्राएलियों के लिये और उसके समीप रहनेवाली प्रजा के लिये स्तुति करने का विषय है। यहोवा की स्तुति करो!


## Psalms 149:1 (id: 219149001)

1यहोवा की स्तुति करो! यहोवा के लिये नया गीत गाओ, भक्तों की सभा में उसकी स्तुति गाओ!


## Psalms 149:2 (id: 219149002)

2इस्राएल अपने कर्ता के कारण आनन्दित हो, सिय्योन के निवासी अपने राजा के कारण मगन हों!


## Psalms 149:3 (id: 219149003)

3वे नाचते हुए उसके नाम की स्तुति करें, और डफ और वीणा बजाते हुए उसका भजन गाएँ!


## Psalms 149:4 (id: 219149004)

4क्योंकि यहोवा अपनी प्रजा से प्रसन्न रहता है; वह नम्र लोगों का उद्धार करके उन्हें शोभायमान करेगा।


## Psalms 149:5 (id: 219149005)

5भक्त लोग महिमा के कारण प्रफुल्लित हों; और अपने बिछौनों पर भी पड़े\-पड़े जयजयकार करें।


## Psalms 149:6 (id: 219149006)

6उनके कण्ठ से परमेश्वर की प्रशंसा हो, और उनके हाथों में दोधारी तलवारें रहें,


## Psalms 149:7 (id: 219149007)

7कि वे जाति\-जाति से पलटा ले सके; और राज्य\-राज्य के लोगों को ताड़ना दें,


## Psalms 149:8 (id: 219149008)

8और उनके राजाओं को जंजीरों से, और उनके प्रतिष्ठित पुरुषों को लोहे की बेड़ियों से जकड़ रखें,


## Psalms 149:9 (id: 219149009)

9और उनको ठहराया हुआ दण्ड देंगे! उसके सब भक्तों की ऐसी ही प्रतिष्ठा होगी। यहोवा की स्तुति करो।


## Psalms 150:1 (id: 219150001)

1यहोवा की स्तुति करो! परमेश्वर के पवित्रस्थान में उसकी स्तुति करो; उसकी सामर्थ्य से भरे हुए आकाशमण्डल में उसकी स्तुति करो!


## Psalms 150:2 (id: 219150002)

2उसके पराक्रम के कामों के कारण उसकी स्तुति करो; उसकी अत्यन्त बड़ाई के अनुसार उसकी स्तुति करो!


## Psalms 150:3 (id: 219150003)

3नरसिंगा फूँकते हुए उसकी स्तुति करो; सारंगी और वीणा बजाते हुए उसकी स्तुति करो!


## Psalms 150:4 (id: 219150004)

4डफ बजाते और नाचते हुए उसकी स्तुति करो; तारवाले बाजे और बाँसुरी बजाते हुए उसकी स्तुति करो!


## Psalms 150:5 (id: 219150005)

5ऊँचे शब्दवाली झाँझ बजाते हुए उसकी स्तुति करो; आनन्द के महाशब्दवाली झाँझ बजाते हुए उसकी स्तुति करो!


## Psalms 150:6 (id: 219150006)

6जितने प्राणी हैं सब के सब यहोवा की स्तुति करें! यहोवा की स्तुति करो!


